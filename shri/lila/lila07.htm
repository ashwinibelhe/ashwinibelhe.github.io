<html>
<head>
<meta http-equiv="content-type" content="text/html; charset=utf-8">
<title>सत्संगधारा - श्रीसद्‍गुरुलीलामृत अध्याय सातवा   </title>
</head>
<a name="top"></a>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../../bs/intro-bsutra.htm">प्रस्तावना</a></li>
			<li><a href="../../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../../veda/intro-veda.htm">प्रस्तावना</a></li>
		<li><a href="../../rug/intro-rug.htm">ऋग्वेद</a></li>
		<li><a href="../../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../../veda/saam/intro-sa.htm">सामवेद</a></li>
		<li><a href="../../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../../upa/intro-upa.htm">प्रस्तावना</a></li>
		<li><a href="../../upa/intro-dasho.htm">दशोपनिषदे</a></li>
		<li><a href="../../upa/intro-vaishnavo.htm">वैष्णव उपनिषदे</a></li>
		<li><a href="../../upa/intro-shaiva.htm">शैव उपनिषदे</a></li>
		<li><a href="../../upa/intro-shakta.htm">शाक्त उपनिषदे</a></li>
		<li><a href="../../upa/intro-samanya.htm">सामान्य उपनिषदे</a></li>
		<li><a href="../../upa/intro-sanyasa.htm">संन्यास उपनिषदे</a></li>
		<li><a href="../../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../../devi/intro-devi.htm">देविपुराण</a>
		</li>
		
		<li><a onclick="pressed" href="../../agni/intro-agni.htm">अग्निपुराण</a>
		</li>
		
		<li><a onclick="pressed" href="../../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../../shiva/intro-shiva.htm">शिवमहापुराण</a>
		</li>

		<li><a onclick="pressed" href="../../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../../dn/dnya.htm">श्रीज्ञानेश्वरी</a></li>
			<li><a href="../../dn/amrut.htm">अमृतानुभव</a></li>
			<li><a href="../../dn/ch_pasashti.htm">चांगदेवपासष्टी</a></li>
			<li><a href="../../dn/sartha_haripatha.htm">सार्थ हरिपाठ</a></li>
			<li><a href="../../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../../db/das.htm">श्रीदासबोध</a></li>
			<li><a href="../../db/bheemroopi-stotre.htm">भीमरूपी स्तोत्रे</a></li>
			<li><a href="../../db/karuna-stotre.htm">करुणा स्तोत्रे</a></li>
			<li><a href="../../db/bara-shate.htm">बारा ओव्याशते</a></li>
			<li><a href="../../db/atmaram.htm">आत्माराम</a></li>
			<li><a href="../../db/atmaram-viv.htm">आत्माराम-विवरण</a></li>
			<li><a href="../../db/manache.htm">मनाचे श्लोक</a></li>
			<li><a href="../../db/manache-viv.htm">मनाचे श्लोक - विवरण</a></li>
			<li><a href="../../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="../../ebh/intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="../../ebh/intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../../namdev/intro-namdev.htm">नामदेव महाराज</a></li>
		
		<li><a href="../../tuka/intro-tuka.htm">श्रीतुकाराम महाराज</a></li>

		<li><a class="pressed" href="../../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../../hansa/aagam-parichay.htm"><span>आगमसार</span></a></li>

			<li><a href="../../hansa/laghuvv-parichay.htm">लघुवाक्यवृत्ति</a></li>
			
			<li><a href="../../hansa/sadachar.htm">सदाचार</a></li>
			
			<li><a href="../../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../../shridhar/pp/pp-intro.htm"><span>पांडवप्रताप</span></a></li>

			<li><a href="../../shridhar/ramvijay/intro-ramvijay.htm">रामविजय</a></li>

			<li><a href="../../shridhar/intro-harivijay.htm"><span>हरिविजय</span></a></li>

			<li><a href="../../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../../harivarada/intro-dayarnava.htm">कृष्णदयार्णव</a></li>

		<li><a class="pressed" href="../../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../../shankar/advaitanubhuti.htm">अद्वैतानुभुति</a></li>
			<li><a href="../../shankar/dashashloki.htm">दशश्लोकी</a><br><br></li>
			<li><a href="../../shankar/yogatara.htm">योगतारावली</a></li>
			<li><a href="../../shankar/slstotra.htm">सौंदर्यलहरी</a></li>
			<li><a href="../../shankar/vakyasudha.htm">वाक्यसुधा</a></li>
			<li><a href="../../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../../stotrani/intro-stotrani.htm"><span>प्रस्तावना</span></a></li>
			<li><a href="../../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../../gita/intro-vvg.htm"><span>प्रस्तावना</span></a></li>
			<li><a href="../../gita/intro-bg.htm"><span>भगवद्‍गीता गीता </span></a></li>	
			<li><a href="../../gita/intro-aadimayagita.htm"><span>आदिमाया गीता </span></a></li>
			<li><a href="../../gita/intro-avadhoot.htm"><span>अवधूत गीता </span></a></li>
			<li><a href="../../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../../gita/intro-ganeshgita.htm"><span>गणेश गीता </span></a></li>
			<li><a href="../../gita/intro-devigita.htm"><span>देविगीता </span></a></li>		
			<li><a href="../../gita/ramagita/ramagita.htm"><span>रामगीता </span></a></li>
			<li><a href="../../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../../rudra/intro-rudra.htm">रुद्रार्थ</a></li>
		<li><a href="../../ss/ss-01.htm">सनत्सुजातीय</a></li>
		
		<li><a class="pressed" href="../../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../../pdashi/intro-pd.htm"><span>प्रस्तावना </span></a></li>
			<li><a href="../../pdashi/pd01.htm"><span>१-तत्त्वविवेकः </span></a></li>
			<li><a href="../../pdashi/pd02.htm"><span>२-भूतविवेकः </span></a></li>
			<li><a href="../../pdashi/pd03.htm"><span>३-पञ्चकोषविवेकः </span></a></li>
			<li><a href="../../pdashi/pd04.htm"><span>४-द्वैतविवेकः </span></a></li>
			<li><a href="../../pdashi/pd05.htm"><span>५-महावाक्यविवेकः </span></a></li>
			<li><a href="../../pdashi/pd06.htm"><span>६-चित्रदीपः </span></a></li>
			<li><a href="../../pdashi/pd07.htm"><span>७-तृप्तिदीपः </span></a></li>
			<li><a href="../../pdashi/pd08.htm"><span>८-कूटस्थ दीपः </span></a></li>
			<li><a href="../../pdashi/pd09.htm"><span>९-ध्यानदीपः </span></a></li>
			<li><a href="../../pdashi/pd10.htm"><span>१०-नाटक दीपः </span></a></li>
			<li><a href="../../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../../stillworking.htm">शांडिल्य भक्तिसूत्रे</a></li>
		<li><a href="../../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>


<link rel="stylesheet" type="text/css" href="../../css/lila.css">
<body bgcolor="#a7b0ef">
<table width="80%" border="0" align="center" bgcolor="#ffd9d9">

<tr><td> 

<div class="pre">
<a href="lila06.htm">मागील अध्याय</a>
</div>
<div class="nex">
<a href="lila08.htm">पुढचा अध्याय</a>
</div>
<br clear="all">

<br>
<h1>॥ श्रीसद्‍गुरुलीलामृत ॥ </h1><h2>अध्याय  सातवा<br>समास पहिला<br></h2>
<hr width="90%">

<h3>जशी माउली ग्रास देते मुलाला । तसें बोधुनी ज्ञान पाजी जनांला ॥ <br>
धरेसारखी ज्या वसे नित्य शांति । नमस्कार त्या ब्रह्मचैतन्यमूर्ति ॥ ७ ॥    </h3>

<div class="shl">
जयजयाजी एकदंता । विघ्नहारी सुखदाता ।  <br>
वंदूं श्रीशारदामाता । जगज्जननी मति देईं ॥ १ ॥ <br>
साधका साह्य हनुमंत । वंदन करूं तया सतत । <br>
भुभुःकारें दुमदुमवित । लोकत्रय ॥ २ ॥ <br>
तेहतीस कोटी देवभाव । एकचि नटला रामराव । <br>
वंदूं दुजा धरूनि भाव । भक्तिसोहळा भोगावया ॥ ३ ॥ <br>
जयजय श्रीगुरुमाय । आम्हां अर्भकाची सोय । <br>
अपाय छेदूनि उपाय । करीतसे ॥ ४ ॥ <br>
आमुचें हित आम्हांसी । ठाऊक नसे निश्चयेंसी । <br>
परि माय जाणें मानसीं । वेळोवेळां सांवरीतसे ॥ ५ ॥ <br>
लोभछंदे क्रीडा करितां । दुःखगर्तीं पडेल आतां । <br>
जाणोन सद्गुरुमाता । निवारीतसे तेथूनी ॥ ६ ॥ <br>
अहंता अज्ञान भरलें । वासनातस्करीं मोहिलें । <br>
विषयआमिषा दावोनि नेलें । आडमार्गीं जीवासी ॥ ७ ॥ <br>
विवेकइंद्रियें तोडिली । सुकृतभूषणें लुबाडिली । <br>
जन्ममृत्युदरीं लोटिली । अज्ञान बालकें निर्दयीं ॥ ८ ॥ <br>
तेव्हां माय आठवली । दीर्घस्वरें करुणा भाकिली । <br>
तंव ती धांवोनि कुरवाळी । त्रिविध ताप हराया ॥ ९ ॥ <br>
माय ममतें कुर्वाळी । सद्गुरु माय निर्दाळी । <br>
हेतुरहित प्रेमजिव्हाळी । गुरुमायेची ॥ १० ॥ <br>
माय एक जन्मींची । गुरुमाय जन्मोजन्मींची । <br>
सत्ता त्रिभुवनीं जिची । चाले अखंड ॥ ११ ॥ <br>
माय संसृतीत गोवी । सद्गुरु करीत गोसावी । <br>
दुजेपणाची यादवी । उठोंचि नेदी ॥ १२ ॥ <br>
ऐसी गुरुमाय धन्य । भक्तिरस पाजवी स्तन्य । <br>
धरितां आश्रय भिवोन । यमकिंकर न शिवती ॥ १३ ॥ <br>
धरितां सद्गुरु कांस । सीमा नाहीं आनंदास । <br>
बेगुमानी कळिकाळास । मानेना अल्पही ॥ १४ ॥ <br>
माय पर गुरु माय । जी दीन अर्भकांची सोय । <br>
चुकवीतसे जन्ममरणघाय । बोधामृत पाजोनी ॥ १५ ॥ <br>
गुरुमायवचनीं विश्वासले । ते कृतकृत्य होवोनि गेले । <br>
नित्य पाहिजेत वंदिले । चरण तयांचे ॥ १६ ॥ <br>
असो ऐसी गुरुमाउली । आम्हां लाभली गोंदावलीं । <br>
बोधकवळ मुखीं घाली । चमत्कृति दावोनी ॥ १७ ॥ <br>
आम्ही अर्भके अज्ञान । बसतों हट्ट धरोन । <br>
वैभवछंदा दावोन । बोधग्रास घालीतसे ॥ १८ ॥ <br>
ऐसे जे वरचेवरी । ग्रास माय मुखीं भरी । <br>
तेचि बोलूं ये अवसरीं । सात्विक परम ॥ १९ ॥ <br>
पादपूरणार्थ कांही । क्वचित येईल नवाई । <br>
परि जाणा साक्षात् सर्वही । सद्गुरुवचनें ॥ २० ॥ <br>
ऐसा हा विवेकसिंधु । गुरुमुखींचा अनुवादु । <br>
सेवितां तो परमानंदु । अनुभवा येईल ॥ २१ ॥ <br>
गुरुवचनीं अविश्वासे । ऐसा कोण पतित असे । <br>
दासबोधीं समर्थें ऐसें । पाहा प्रत्यक्ष कथियेलें ॥ २२ ॥ <br>
चित्त दुश्चित न करावें । बोल हृदयीं धरावे । <br>
म्हणजे संसृतीचे गोवे । तुटोनि जाती ॥ २३ ॥ <br>
असो गुरुबोधामृत । कवळकवळी मुखीं घेत । <br>
बैसावें जी गुरुभक्त । विनंती माझी ॥ २४ ॥ <br>
येथें काय निरोपिलें । श्रवणें काय हातीं आलें । <br>
तें तें संकलित कथिलें । अवधान द्यावें ॥ २५ ॥ <br>
 <br> 
गुरुबोधो महामंत्रो ब्रह्मचैतन्यधी ऋषिः । <br> 
देवता रामचंद्रश्च ओवीच्छंदस्तु प्राकृतः ॥ १ ॥ <br> 
धर्महानिः कलौ बीजं श्रद्धा शक्तिस्तु सात्त्विकी । <br> 
रामनाम जपेन्नित्यं सद्धर्म इति कीलकम् ॥ २ ॥ <br> 
 <br> 
नरदेहाचे सार । कांही करावा विचार । <br> 
ना तरी श्वानसूकर । पशु जैसे ॥ २६ ॥ <br>
स्त्री-पुत्र-देह रक्षण । हें जीवमात्राचें लक्षण । <br>
असेल भगवंताचें अनुसंधान । तरीच मनुष्य म्हणवावें ॥ २७ ॥ <br>
एवं संसृतिजन्य विकार । तितुके दुःखाचे डोंगर । <br>
त्यांतून जावया पार । साधन नरदेह एकला ॥ २८ ॥ <br>
येथें ज्यानें आळस केला । तो पशूंमाजी गणला । <br>
याकारणें विवेक भला । केला पाहिजे ॥ २९ ॥ <br>
येथें जे वाटे सुख । तें परिणामीं देई दुःख । <br>
याकारणें साधकें विवेक । केलाचि करावा ॥ ३० ॥ <br>
</div>

<div class="shl">
कलि झाला प्रबळ । विवेकाचें न चाले बळ । <br>
चित्त झाले विकळ । सुख कोठें दिसेना ॥ ३१ ॥ <br>
अतृप्त वासना दुःख । माया उपजवी शोक । <br>
वासना माया दोष अनेक । करविती स्वसत्तें ॥ ३२ ॥ <br>
तेणें चित्त होय आंधळें । विश्रांती कोठें नाढळे । <br>
समाधान दुरी राहिलें । वृत्ति स्थिर होईना ॥ ३३ ॥ <br>
परमार्थाचा नाहीं लेश । मायाभ्रमें कासावीस । <br>
तेणें गुणें आला त्रास । श्वासोच्छ्वासीं दुःख भोगी ॥ ३४ ॥ <br>
इच्छेचा पाहतां व्यापार । विषयावरी प्रेम फार । <br>
कीर्ति असावी महीवर । अभिमान वाहे मस्तकीं ॥ ३५ ॥ <br>
ऐसा संसार दुर्धर । केवळ दुःखाचे डोंगर । <br>
यांतचि सुख इच्छी नर । जेवीं दीप्तीं पतंग ॥ ३६ ॥ <br>
ऐसी दुःखें भोगावयासी । मूळ वासना विवसी । <br>
अज्ञानें योजी घातासी । बहुतांच्या ॥ ३७ ॥ <br>
ती वासना कैसी परी । तुज सांगतों निर्धारी । <br>
बाळ खेळोन आलें घरीं । वणवा लावोनी वनासी ॥ ३८ ॥ <br>
तेथें वृक्ष व्याघ्र जळती । वनचर प्राणी नेणों किती । <br>
बाळ गृहीं असोन मिति । नाहीं प्राणीवधासी ॥ ३९ ॥ <br>
ऐसी वासना वृथा अज्ञान । नसतेंचि उठवी विघ्न । <br>
अलिप्त जीवा जन्ममरण । अज्ञानें घात करितसे ॥ ४० ॥ <br>
आत्म्यास नाहीं जन्ममरण । हें सत्य आहे जाण । <br>
देहाचेनि दीर्घ स्वप्न । पडलें वासनेचेनि योगें ॥ ४१ ॥ <br>
उदकीं उठे बुद्बुदाकार । आत्मत्वीं देहादि विकार । <br>
उदक बुद्बुद प्रकार । भिन्न नाहीं ॥ ४२ ॥ <br>
तैसे देह अनंत दिसती । द्वैतभावें जोजावती । <br>
परी आत्माराम सर्वांभूतीं । एकला एक ॥ ४३ ॥ <br>
वासनायोगें भेद पडला । तेणें सुखदुःखाचा गलबला । <br>
स्वप्नीं राजपद पावला । पदच्युत झाला क्षणामाजीं ॥ ४४ ॥ <br>
सुख वाटलें तेंही मिथ्या । दुःखाचीही तीच वार्ता । <br>
परि लोभ शोक अहंता । जाच करिती ॥ ४५ ॥ <br>
सुखालागीं करी तळमळ । आंत वासना मळमळ । <br>
देह पद्मपत्रींचे जळ । क्षण एक स्थिरावेना ॥ ४६ ॥ <br>
जेथें सुखाचें अधिष्ठान । तें नाथिलें अशाश्वत जाण । <br>
मृगजळीं शमवावी तहान । म्हणोनि प्राणी धांवतसे ॥ ४७ ॥ <br>
येथें कोणी भेटेल ज्ञानी । तरी सांगेल मृगजळ कहाणी । <br>
तंववरी हा लक्षयोनी । फिरतचि राही ॥ ४८ ॥ <br>
असो ऐसी ही वासना । प्रपंचीं गोवित जनां । <br>
असतीं दुःखें नाना । गणती नाहीं ॥ ४९ ॥ <br>
दारिद्र्य लोभ आधिव्याधि । मन अहंकार माया बुद्धि । <br>
दुष्ट वासना भय शोक उपाधि । कामेषणा पीडीतसे ॥ ५० ॥ <br>
संसारी सुख इच्छिणें । इंगळावरी झोंप घेणें । <br>
दोन्ही सारखीं प्रमाणें । पहावें सूक्ष्मदृष्टीं ॥ ५१ ॥ <br>
परि तो संसार सोडवेना । सोडूं जाता सुटेना । <br>
याकारणें मूळ वासना । नाशिली पाहिजे ॥ ५२ ॥ <br>
वासनाक्षय कैसा करावा । संसार कैसा जिंकावा । <br>
तो मार्ग गुरूसी पुसावा । दीन लीन होवोनी ॥ ५३ ॥ <br>
गुरुवाक्य विवरोनि । शरीर झिजवावें साधनीं । <br>
मुख्य नेम अनुसंधानीं । वासनाबीज भाजावें ॥ ५४ ॥ <br>
अखंड करावें नामस्मरण । अलक्ष्यीं लावावें मन । <br>
भक्तिभावें जगज्जीवन । आपुलासा करावा ॥ ५५ ॥ <br>
तरी आधी करावें काय । केव्हां धरावे सद्गुरुपाय । <br>
जेणें चुकती हे अपाय । तेंही आतां परिसावें ॥ ५६ ॥ <br>
स्वधर्म करोनि जतन । कामक्रोधवर्जित मन । <br>
शांति क्षमा परिपूर्ण । निर्लोभ निर्ममत्व ॥ ५७ ॥ <br>
निरामय अंतःकरण । भूतीं दया परिपूर्ण । <br>
समदृष्टि ठेवोन । गुणदोष न काढावे ॥ ५८ ॥ <br>
परपीडा परनिंदा । परद्रव्यापहार कदा । <br>
परस्त्रीअभिलाषप्रमादा । स्व्प्नींही येऊं न द्यावें ॥ ५९ ॥ <br>
पाप भय अनुताप विराग । करोनि अवगुणांचा त्याग । <br>
आदरें धरावा सत्संग । सद्गतीकारणें ॥ ६० ॥ <br>
सद्गुरूसी जावें शरण । चरणीं वहावें तन मन धन । <br>
स्वस्वरूप घ्यावें ओळखून । समाधानाकारणें ॥ ६१ ॥ <br>
तरी सद्गुरु कैसा ओळखवा । काय पदार्थ त्यांना द्यावा । <br>
कोण अनुभव स्वयें घ्यावा । सद्गुरुपासोनी ॥ ६२ ॥ <br>
या प्रश्नाचें निरूपण । पुढील समासीं होईल जाण । <br>
स्थिर ठेवोनि मन । श्रवण करावें ॥ ६३ ॥ <br>
॥ इति श्रीसद्‌गुरुलीलामृते सप्तमाध्यायांतर्गतः प्रथमः समासः ॥ <br> 
श्रीसद्‌गुरुचरणार्पणमस्तु ॥ 
</div>
<clear></clear>
<br clear="left"><hr width="90%">

<h2>अध्याय सातवा<br>समास दुसरा<br></h2>
<hr width="90%"><br>

<div class="shl">
सद्गुरु बहुत म्हणविती । नाना सोंगे दाविती ।  <br> 
भोळ्याभाविकां फसविती । गल्लोगल्लीं कित्येक ॥ १ ॥ <br>
शब्दज्ञानामाझारीं चतुर । वेदान्त बोलती घरोघर । <br>
म्हणती उपदेश ग्या माझा थोर । ब्रह्म दावितों तुम्हांसी ॥ २ ॥ <br>
सद्गुरुहून देव न श्रेष्ठ । ऐसे सद्गुरु आम्ही वरिष्ठ । <br>
विपरीत आधार देऊन स्पष्ट । भोळ्यभाबड्यां दगा देती ॥ ३ ॥ <br>
कपटबुद्धीनें भोंदुनी । आयाबाया तुच्छ करोनी । <br>
गरीब सत्पात्र स्वल्पज्ञानी । यांची करिती हेळणा ॥ ४ ॥ <br>
सत्ताधीश राजे श्रीमान । यांचे होती रजःकण । <br>
ऐसें जया विपरीत ज्ञान । त्यास गुरु म्हणों नये ॥ ५ ॥ <br>
जे अधर्मकर्में सांगती । मजला द्रव्य द्या म्हणती । <br>
तयांचा अनुग्रह कल्पांती । घेऊं नये कदा ॥ ६ ॥ <br>
द्वेष मत्सर कपट । लोभ तृष्णा वासना खट । <br>
भक्तीवांचूनि पोंचट । बोधिती त्यांस मानूं नये ॥ ७ ॥ <br>
ज्ञान गर्व आणि ताठा । म्हण माझा उपदेश मोठा । <br>
तरी तो जाण खोटा । कदापिही घेऊं नये ॥ ८ ॥ <br>
देहबुद्धि नाहीं गेली । परि ब्रह्मविद्या हातीं आली । <br>
म्हणती, तयांची साउली । पडों देऊ नये ॥ ८ ॥ <br>
अहं ब्रह्मास्मि निर्मळ । आम्हां नाही पापाचा मळ । <br>
ऐसें बोलती दुर्जन खळ । ती सत्य कलिमुर्ति ॥ १० ॥ <br>
आम्ही ब्रह्म ऐसें बोलतां । ब्रह्म न होय सर्वथा । <br>
सोडून द्यावी देह ममता । तरीच तो ज्ञानसिंधु ॥ ११ ॥ <br>
मार्ग चालत असतां कांही । पाहणेंचे कारण नाही । <br>
सहज नेत्रीं दिसून येई । जेथींचे तेथें ॥ १२ ॥ <br>
आम्हा जाणतो ब्रह्म । हाच दुजेपणाचा भ्रम । <br>
अहंता दिसे परम । देहबुद्धीची ॥ १३ ॥ <br>
ऐसे गुरु बहुत असती । यांचेनि नव्हे वानसानिवृत्ति । <br>
जेथें मिळे अखंड शांति । त्यांची लक्षणणें अवधारा ॥ १४ ॥ <br>
सद्गुरुस्वरूपाची ओळखण । त्याचें करील वर्णन । <br>
ऐसा कोण जगीं निर्माण । मी तों अल्पज्ञ काय बोलूं ॥ १५ ॥ <br>
परि थोडें बाह्य लक्षण । त्यचें करूं विवरण । <br>
जेणें घडेल समाधन । साधकांसी ॥ १६ ॥ <br>
दयाशांतीचा पुतळा । जाणे चौदा विद्या चौसष्ट कळा । <br>
परि आपण वेगळा । प्राकृताऐसा राहोनि ॥ १७ ॥ <br>
कामक्रोधा नसे ठाव । नव्हे देहबुद्धीची धांव । <br>
एक जाणे रामराव । जनप्रियत्व सर्वदा ॥ १८ ॥ <br>
जाणोनि निर्गुणाची खूण । सगुण भक्ति परिपूर्ण । <br>
सदा बोलेन सत्यवचन । पुण्यपावन तपोराशी ॥ १९ ॥ <br>
सकळ तीर्थें येवोनि । घालिती स्नान जयालागोनि । <br>
मी मोठा ऐसा मनीं । न धरी अभिमान ॥ २० ॥ <br>
जो भवसागरीं बुडत । तया हात देऊनि काढित । <br>
शिष्यासी पसरीना हात । कांही द्यावें म्हणोनी ॥ २१ ॥ <br>
क्वचित् शिष्य आपुला । दुसर्यासी शरण गेला । <br>
क्रोध न येई जयाला । तोचि एक सद्गुरु ॥ २२ ॥ <br>
जागृति स्वप्न सुषुप्तीसी । तिन्ही अवस्थां एक साक्षी । <br>
चौदेह वेगळे लक्षी । ऐसा पाहिजे सद्गुरु ॥ २३ ॥ <br>
तयासी जावें शरण । तोचि चुकवील जन्ममरण । <br>
याव्यतिरिक्त असतां लक्षण । शिष्यसमाधान करीना ॥ २४ ॥ <br>
कांहीच नसतां ज्ञान । कोरडा धरी अभिमान । <br>
हाच अधर्म सत्य जाण । तुवां तेथें नवजावें ॥ २५ ॥ <br>
गुरुओळख न सांपडे तरी । वरील लक्षणें बाह्यात्कारीं । <br>
असलीं तरी चरणावरी । मस्तक ठेविजे ॥ २६ ॥ <br>
दुजेपणाची मात । विसरोनि जाय तेथ । <br>
विनवावे सद्गुरु समर्थ । मोक्षेच्छा धरूनी ॥ २७ ॥ <br>
बहुत केल्या येरझारा । वासना घेऊं नेदी थारा । <br>
मी अज्ञान दुबळा दातारा । शरण आलों तुम्हांसी ॥ २८ ॥ <br>
मन वैखरी एक करी । अज्ञान दीनत्वातें धरी । <br>
अहंता सांडोन दुरी । विनवावें श्रीगुरूंसी ॥ २८ ॥ <br>
गुरुवचन हाचि स्वार्थ । गुरुवचन हाचि परमार्थ । <br>
गुरुवचनावीण व्यर्थ । सकल कांही ॥ २९ ॥ <br>
घेवोनि अनुग्रहप्रसाद । सेवावें सद्गुरुपद । <br>
कृपाकटाक्षें जाईल खेद्च । वासना वृत्ती ॥ ३१ ॥ <br>
सद्गुरुकृपा व्हावयासी । कारण विश्वास निश्चयेंसी । <br>
गुरुआज्ञा प्राणासरिसी । मानितां वृत्ति वळतसे ॥ ३२ ॥ <br>
शरण जावोनि गुरूसी । साधनीं झिजवा शरीरासी । <br>
साधनस्थिति आहे कैशी । सांगूं परमार्थी जनहो ॥ ३३ ॥ <br>
सुद्ध साधकाची खूण । मी आणि माझेपण । <br>
मिथ्या आळ हा टाकून । शुद्धज्ञानीं रहावें ॥ ३४ ॥ <br>
निरिच्छ सदा असावें । मन जाळून स्वस्थ बसावे । <br>
आपले स्वरूपीं मिळून जावें । कल्पनातीत ॥ ३५ ॥ <br>
वासनाबीज जाळूनि । आत्मज्ञान पाहावें झणीं । <br>
मग पुनर्जन्मास त्यांनी यावें न लागे।म ॥ ३६ ॥ <br>
सामर्थ्यें मिळवूनि सिद्धी । जगीं मिरविती प्रसिद्द्दि । <br>
उठवोनि जे प्रेतादि । दिवसां मशाली लाविती ॥ ३७ ॥ <br>
पुढें कोणी न बोलत ।समस्त राजे पादाक्रांत । <br>
आत्मस्तुतीं सदा डुल्लत । आनंदित होवोनि ॥ ३८ ॥ <br>
परि वासनाबीज न मोडे । आणि सिद्ध म्हणविती गाढे । <br>
आत्मज्ञानी म्हणती वेडे । तयांलागीं ॥ ३९ ॥ <br>
वासनाबीज गेलें मुरोन । ताच ब्रह्मज्ञानाची खूण । <br>
दुधासी घातलें मुरवण । तया दूध कोण म्हणे ॥ ४० ॥ <br>
वृक्ष पाहतां आहे एक । पल्लव दिसती हजारों लाख । <br>
तैसा विश्वीं विश्वंभर एक । भूतें पाहतां अनंतचि ॥ ४१ ॥ <br>
वासना निमालिया पाथीं । आत्मरूप एक दृष्टि । <br>
ना तरी भूतसृष्टि । विविध प्रकार ॥ ४२ ॥ <br>
वासना निमालिया पाहीं । देहीं असतांच विदेही । <br>
सुखदुःखादि सर्वहि । देहाकरितां ॥ ४३ ॥ <br>
धान्य भाजोन काढिलें । परि तें दिसेनासें नाहीं झालें । <br>
तैसे दृश्य जरी भासले । तरी तें निरुपद्रवी ॥ ४४ ॥ <br>
कोणासी न वाटती वांकदे । ऐसे शब्द बोलावे रोकडे । <br>
साधन करावें गाढें । जनांसीहि रिझवावें ॥ ४५ ॥ <br>
वृत्ती असावी कल्पनारहित । सदा रहावें ध्यानस्थ । <br>
देहभाव त्यजोनि सतत । मन रामीं रंगवावें ॥ ४६ ॥ <br>
नम बुद्धि दुराचरी । देहीं गुंतती बहुपरी । <br>
कैंचा पावेल पैलतीरीं । आत्मज्ञान शब्दमात्रें बोलतां ॥ ४७ ॥ <br>
</div>

<div class="shl">
साधनाविणें आत्मज्ञान । अंगी न बाणे म्हणोन । <br>
वृथा बोलूंच नये जाण । अंतरीं मात्र विवरावें ॥ ४८ ॥ <br>
स्वप्नीं बैसला नृपासनीं । जागृतीं भिक्षा दुजे दिनीं । <br>
कां नाट्यसदनीं राजपत्नी । झालिया काय प्राप्त ॥ ४९ ॥ <br>
पाळण्या बाशिंग भांधलें । वरात मिरवोनि घरीं आले । <br>
तत्क्षणीं तया मूल झालें ऐसी वार्ता न घडेचि ॥ ५० ॥ <br>
तदुपरि साधनाविण । बोलूं नये आत्मज्ञान । <br>
साधनीं असावें परिपूर्ण । परि सिद्ध म्हणवूं नये ॥ ५१ ॥ <br>
शंकर करीतसे साधन । जोगी वैराग्यशील जाण । <br>
ऐसा दुजा आहे कोण । त्रैलोक्य धुंडितां ॥ ५२ ॥ <br>
शतकोटीचें काधोनि सार । उमेसह स्मरे शंकर । <br>
तेथें मानव बापुडे किंकर । पाड काय तयाचा ॥ ५३ ॥ <br>
पाकनिष्पत्ति न होतां । क्षुधा न निवारे सर्वथा । <br>
तेवीं साधनाविणें ज्ञान हातां । येईना निश्चयें ॥ ५४ ॥ <br>
स्वस्वरूपीं व्हावें लीन । ऐसें करावें साधन । <br>
परि वृत्ती सांवरोन । साधन दृढ धर्तावें ॥ ५५ ॥ <br>
साधकस्थिति बाणोनि गेली । ज्ञानदशा प्राप्त झाली । <br>
परि वृत्ति पाहिजे सांभाळिली । वाटमारू जाणोनि ॥ ५६ ॥ <br>
जाणावें सर्व वेदसार । सकळ तीर्थांचे माहेर । <br>
साधकांचे निजघर । परि नेणतेंसें वागावें ॥ ५७ ॥ <br>
अर्ध हळकुंडे पिवळे झाले । ऐसे बहुत बुडाले । <br>
यास्तव साधकें वायचाळे । करूं नये सर्वथा ॥ ५८ ॥ <br>
आणिक एक साधकखूण । मुमुक्षु असावें पूर्ण । <br>
तरीच साधनीं गहन । विस्वास राही ॥ ५९ ॥ <br>
मुमुक्षु नसतां चावटी । साधनीं कपाळीं आंठी । <br>
त्रासेल अपुले पोटी । त्याचें काम नव्हे हें ॥ ६० ॥ <br>
कसाबास नाही गाईची दया । जारिणीस नव्हे बालकाची माया । <br>
तैसें मुमुक्षु नसतां वांया । तो कुतर्की होय बाधक ॥ ६१ ॥ <br>
आतां ऐका श्रोतेजन । गुरुपुत्राचें कक्षण । <br>
कोठें चुकलों असेन मी दीन । तरी मज सावध करावें ॥ ६२ ॥ <br>
नव्हे हें माझ्या पदरींचे । जाणा स्वयें गुरुगृहींचे । <br>
लक्षण कथिलें निर्गुणाचें । खूण समजा गुरुघरची ॥ ६३ ॥ <br>
निर्गुणाची जाणून खूण । सगुणाचें करावें ध्यान । <br>
नित्य नेम जप अनुष्थान । मानसपूजा करावी ॥ ६४ ॥ <br>
आधीं करून अध्यात्मश्रवण । विवरविवरों निरूपण । <br>
तीर्थ व्रत होम दान । साधुब्राह्माणीं आदर ॥ ६५ ॥ <br>
प्रेमें करावें भजन पुराण । वेदशास्त्रीं आस्था पूर्ण । <br>
भूतदया समसमान । शांति अतिगहन असावी ॥ ६६ ॥ <br>
लीन असावे प्राणीमात्रासी । मत्सर नसावा मानसीं । <br>
ऐसें जाणोन राहसी । तरी श्लाघ्यवाणें । ॥ ६७ ॥ <br>
रामचिंतन करीत जावें । वैखरी क्षणही न विसंबावे ॥ <br>
कामक्रोधाचे प्राण घ्यावे । विवेकें सतत ॥ ६८ ॥ <br>
जें वाल्मीकीचें सार । प्रल्हादाचा भाव थोर । <br>
मारुति जपे निरंतर । शिव ध्यायी सर्वदा ॥ ६९ ॥ <br>
पार्वती जी विश्वजननी । नित्यनिम जपे स्मरणी । <br>
तेंच रामनाम ध्यानीं । आणि मुखींहि असावें ॥ ७० ॥ <br>
अओस्जा नेमाच्या हातवटी । प्राणी कधी न होय कष्टी । <br>
भवबंधन आटाआटी । विरोन होय समाधान ॥ ७१ ॥ <br>
अभ्यास लावितां मना । अंतकाळीं दुजी निठे वासना । <br>
मग जीव भवबंधना- । पासोनि सोडवितसे ॥ ७२ ॥ <br>
नित्य नेम दृढ करीं । नेम दृढ झालियावरी । <br>
देहात्मबुद्धि सत्वरीं । लया जाय ॥ ७३ ॥ <br>
ऐसें हें न होय जरी । दुःख भोगावें लागे जन्मवरी । <br>
यमयातना क्लेश भारी । न चुकेचि निर्धार हा ॥ ७४ ॥ <br>
क्लेशें फिरावें देह नाना । चारी खाणीं ध्यानीं आणा । <br>
यांत संदेह नसे जाणा । दुःख शोक अनिवार ॥ ७५ ॥ <br>
हे मागील होतसे उगवण । आतां राखावें सावधपण । <br>
स्वाधीन करावें आपुलें मन । भलते भ्रांतीं पडूं नये ॥ ७६ ॥ <br>
देह जातां कष्ट भारी । जरी मनाचे पडशील भरीं । <br>
तरी सत्यज्ञान न ये पदरीं । उन्मत्तपणाचेनि गुणें ॥ ७७ ॥ <br>
ब्रह्मज्ञान फार कथिण । राघवाचे भक्तीविण, । <br>
म्हणे मज झाले आत्मज्ञान । तो दैवहीन पापी जाणावा ॥ ७८ ॥ <br>
एकवीस सहस्र सहाशें जप । हें असे शिवाचें माप । <br>
यासीच म्हणती अजपाजप । शिव योगी जपतसे ॥ ७९ ॥ <br>
सर्व देवांमाजी शिरोमणि । अयोनिसंभव लावण्यखाणी । <br>
पूर्णब्रह्म जो निर्गुणी । त्या शिवें सृष्टीकारणें देह धरिला ॥ ८० ॥ <br>
ब्रह्मरंध्री कुंडलिनी लाहे । तयानें विषबाधा न जाये । <br>
जोंवरी सगुण देह आहे । तोंवरी भजन सोडावें ना ॥ ८१ ॥ <br>
समाधी लावोन बैसती देख । न तुटती देहाचे कलंक । <br>
देहसंबंधी विष निःशंक । नामावांचोन शमेना ॥ ८२ ॥ <br>
देहस्मरण राहे कुडीं । तोंवरी रामनाम न सोडीं । <br>
शिव चाखित निगोडी । मानवाचा पाद काय ॥ ८३ ॥ <br>
म्हणोन सांगितलें साधन । अंतर्निष्ठेची ही खूण । <br>
सोडून षड्रिपूंचे बंधन । अखंड चिंतन असावें ॥ ८४ ॥ <br>
रामरूप होऊन चिंतन करावें । देहाहून वेगळें वागावे । <br>
अंतरी जग पाहावें । कसें आहे ॥ ८५ ॥ <br>
एका देहाचेचि अवयव । नामकरणीं भिन्न भाव । <br>
चैतन्य भरलें स्वयमेव । दृश्यीं राहोन जाणिजे ॥ ८६ ॥ <br>
आपण एक स्मरण एक । हा जाणावा हीन विवेक । <br>
चित्त देवोनि थोडे ऐक । आपुलें आपण स्मरण करीं ॥ ८७ ॥ <br>
कागद शाई भिन्न असतां । एक करी लेखक मिळतां । <br>
सुवर्णरज आणि सरी पाहतां । एकचि करणी ॥ ८८ ॥ <br>
तैसें अभ्यासावें साधन । मग प्रकृति पुरुष एक जाण । <br>
निष्काम करूनियां मन । रामरूप पाहावें ॥ ८९ ॥ <br>
परेपासोन वैखरीपर्यंत । रामनाम घ्यावें सतत । <br>
हेच सार साधका सत्य । मुख्यत्वें जाणावें ॥ ९० ॥ <br>
वैखरीस रामनाम । न पडावें कधीं खंडण । <br>
कोठेंही न फिरावें मन । तेंचि अधिष्ठान परेचें ॥ ९१ ॥ <br>
वासनाक्षय साधनसार । राम राम दों अक्षर । <br>
गुरुमुखीं ओळख सत्वर । कृपेंकरोनि घ्यावी ॥ ९२ ॥ <br>
आतां याहून आणिक । संशय घेसी तरी देख । <br>
न दावी आपुलें मुख । आम्हांप्रती ॥ ९३ ॥ <br>
ऐसा हा अमृतघुटका । सेवितां दवडील धोका । <br>
साधकहो नित्य घोका । मननक्रियेसहित ॥ ९४ ॥ <br> 
॥ इति श्रीसद्‌गुरुलीलामृते सप्तमाध्यायांतर्गतः द्वितीयः समासः ॥ <br> 
श्रीसद्‌गुरुचरणार्पणमस्तु ॥ 
</div>
<clear></clear>
<br clear="left"><hr width="90%">

<h2>अध्याय सातवा<br>समास तिसरा<br></h2>
<hr width="90%"><br>

<div class="shl">
महान् साधु तत्त्वज्ञानी । माता पिता श्रेष्ठ दोनी । <br>
वंदोनि श्रीचापपाणी । बोलूं श्रीसद्गुरुकृपें ॥ १ ॥ <br>
ब्रह्मज्ञान योगियांचे गुज । जें असे त्रिभुवनीं पूज्य । <br>
तेंचि प्रांजल करूं आज । निजनिर्धारें ॥ २ ॥ <br>
मायाब्रह्माचा निवाडा । शुद्ध परमार्थाचा धडा । <br>
मुख्य अभिमान सोडा । मुमुक्षु जनहो ॥ ३ ॥ <br>
अभिमान तो म्हणाल कैसा । मी देही म्हणतो ऐसा । <br>
या देहाचा नाहीं भरंवसा । उदकीं जैसें प्रतिबिंब ॥ ४ ॥ <br>
देही म्हणतां अवघें बंधन । देहातीत आत्मज्ञान । <br>
ऐसा आधार जाणून । भुलले जन पुन्हां किती ॥ ५ ॥ <br>
देहाभिमान विलक्षण । कामक्रोधांचे बंधन । <br>
म्हणती झाले ब्रह्मज्ञान । हा प्रभाव कलीचा ॥ ६ ॥ <br>
क्रियेविण ब्रह्मज्ञान । म्हणे सद्गुरु झाले प्रसन्न । <br>
हर हर तो जीव जाण । नाडला विपरीतज्ञानें ॥ ७ ॥ <br>
अर्थ गहन वेदमथित । ऐसें बोलती पंडित । <br>
धन्य म्हणविती जगांत । संमत घेवोनि भागवत गीता ॥ ८ ॥ <br>
पुस्तक ज्ञानी मिथ्या म्हणों तरी । अवघ्या बुडती नरनारी । <br>
परि भाविकां नाडिती भारी । शब्दज्ञान पांडित्य ॥ ९ ॥ <br>
पुस्तक ज्ञान सत्य कैसें । असत्य म्हणतां लागेल पिसें । <br>
सत्यासत्य जाणोन विलसे । अनुभवी ज्ञानराशी ॥ १० ॥ <br>
चारी अवस्थांबाहेर ब्रह्मज्ञान । उन्मनीपलिकडे जाण । <br>
तरी हा बोलतो कोण । त्याची शुद्ध तया नाही ॥ ११ ॥ <br>
तो जीव होवोनि राही । तेथें ज्ञान नाहीं नाहीं । <br>
शब्दब्रह्मीं भ्रमला पाहीं । अनुभव तो वेगळा ॥ १२ ॥ <br>
चित्राचा वाघ केला । तो काय मारील मेंढ्याला । <br>
प्रेताचा काय गौरव केला । तरी काय सुख तयासी ॥ १३ ॥ <br>
तैसे शब्द लाघव विचार । कैसा तरेल भवसागर । <br>
दृश्य-द्रष्टा-दर्शन प्रकार । त्यावेगळें स्थान माझे ॥ १४ ॥ <br>
अहं सोऽहं याहून आगळा । माझा मी असें भला । <br>
त्रिगुणरहित असे संचला । निवांतपणें ॥ १५ ॥ <br>
ऐसा वदसी सिद्धांत खरा । तूं निर्गुण म्हणतोस पामरा । <br>
विश्व जगाच थारा । परमात्मा म्हणतोसी ॥ १६॥ <br>
त्या परमात्म्याची चिच्छक्ति । नाहीं बा तुज कल्पांतीं । <br>
देहप्रारब्धगती । चुकणार नाहीं ॥ १७ ॥ <br>
ती असेल तैसी घडो । परि आत्मानुसंधान न मोडो । <br>
व्यर्थ नको बडबडों । अवघड असे तुजला हें ॥ १८ ॥ <br>
पहा रे भ्रांती बसली जडोन । कोणी केला तुझा अपमान । <br>
तेणें तुझें दुखलें मन । होय कीं नव्हे ॥ १९ ॥ <br>
एकं ब्रह्म द्वितीयं नास्ति । ऐसें कथिती वेद श्रुती । <br>
तरी मना दुःखितस्थिति । कोठून आली ॥ २० ॥ <br>
’मी ब्रह्म’ म्हणविसी । आकाररहित अससी । <br>
तरी कैसारे उरशी । जगामाजीं ॥ २१ ॥ <br>
जगीं भरोन उरला । तोचि म्हणविसी भला । <br>
ऐसा तुज भ्रम झाला । शास्त्रग्रंथ पढोनिया ॥ २२ ॥ <br>
तरी ऐसा पडूं नको भ्रमांत । स्वानुभवें बोलती संत । <br>
तेचि शब्द मात्र बोलोनि घात । करिसी तूं आपुला ॥ २३ ॥ <br>
जगीं म्हणवोनि महंत । बुडविसी जीव अनंत । <br>
आतां शुद्ध करोन चित्त । आदि अंत पहावा ॥ २४ ॥ <br>
परमात्मा निर्गुण निराकार । असोन झाला साकार । <br>
तैसाच साधूचा प्रकार । करिती सर्वही कर्में ॥ २५ ॥ <br>
परि ते कर्में करोनि अलिप्त । तूंही मानिसी तैसेंचि सत्य । <br>
या अहंकारे होसी उन्मत्त । येणेंचि जीव नरकीं बुडती ॥ २६ ॥ <br>
अरे ऐसा अधिकार आला । तो कोणी सांग पाहिला । <br>
जोंवरी स्वतःसी ज्ञाता मानला । तोंवरी अल्पज्ञान ॥ २७ ॥ <br>
चौदेह वाचा चारी । चार वेद अवस्था चारी । <br>
चार मात्रा पंचतत्त्वेंवरी । पंचविषयी पंचकोश ॥ २८ ॥ <br>
पिंड ब्रह्मांड बाह्य सोहळा अघटित । सच्चिदानंद रसभरित । <br>
उपनिषदांचा मतितार्थ । तें तूं स्वरूप ॥ २९ ॥ <br>
ऐसा शब्दे अनुभव येता । तरी सृष्टिक्रम झाला नसता । <br>
तें गुरुगम्य न ये हातां । ती शब्दातीत ओळखण ॥ ३० ॥ <br>
ऐसी परात्पराची खूण । तेथें काय शब्दज्ञान । <br>
गुरुपुत्र तें जाणून । भ्रांत म्हणती तुजलागीं ॥ ३१ ॥ <br>
दरवेशानें मर्कट पाळिला । शब्दज्ञानें तया पढविला । <br>
घरोघरीं संसार मांडिला । पोटास्तव ॥ ३२ ॥ <br>
म्हणे तुझा पति आला । तो लाजून बसे कोंपर्याला । <br>
सासूची घागर म्हणून दिला । दगड एक मस्तकीं ॥ ३३ ॥ <br>
तत्क्षणीं क्रोधें भारी । फेंकून देत दगड दूरी । <br>
पतीचा म्हणतां सत्वरीं । प्रेमें घेत मस्तकीं ॥ ३४ ॥ <br>
काय लाज मर्कटाची । क्रोध येवोन करी ची ची । <br>
शिकवण दरवेशाची । मर्कट तो केवळ पशु ॥ ३५ ॥ <br>
तैसें तुझें गुरूचें ज्ञान । हे दृष्टांतें ये दिसोन । <br>
पोटासाठीं पराधीन । मर्कट क्रिया करितोसी ॥ ३६ ॥ <br>
राघवाचे भक्तीविण । सत्य सत्य हें अज्ञान । <br>
तुझे गुरुही भ्रमिष्ट जाण । जरी शब्दज्ञान बडबडसी ॥ ३७ ॥ <br>
</div>

<div class="shl">
अन्यान गुरु अडक्यास तीन । मिळाले तरी त्यजावे जाण । <br>
लावणी लाविती ब्रह्मज्ञान । गुरुगम्य तें वेगळें ॥ ३८ ॥ <br>
कर्म उपासना तुच्छ मानिती । सत्कर्म कर्तव्य ज्ञान नीति । <br>
परि जें प्रथमांग वेद बोलती । तें साधकासी अवश्य पाहिजे ॥ ३९ ॥ <br>
दुसरें अंग उपासना । तिसरें आत्मज्ञान जाणा । <br>
ऐशा सत्पुरुषांच्या खुणा । तुज कैशा न मानवती ॥ ४० ॥ <br>
तयांसी तूं दूषण दिलें । कर्मौपासनेविण ज्ञान स्थापिलें । <br>
हें उचित कैसें गमलें । विवरोन पाहा ॥ ४१ ॥ <br>
वेदांत म्हणजे क्रियेसहित । आणि पाहिजे अनुभवयुक्त । <br>
क्रियेवीण जो वेदांत । तोचि घात जीवाचा ॥ ४२ ॥ <br>
पुत्र प्रसवली स्त्री कोणी । तो थोर झाला तत्क्षणीं । <br>
क्षुधा लागली म्हणोनी । अन्न मागे हंडाभरी ॥ ४३ ॥ <br>
तो पुत्र नव्हे ऐसे म्हणती । तैसें कर्म उपासना नीति । <br>
सत्क्रिया वैराग्य विवेकज्योति । अणुभरी नाहीं ॥ ४४ ॥ <br>
कामक्रोध असतां । आत्मज्ञान नव्हे सर्वथा । <br>
भासलें ते मिथ्या । निश्चित जाणावें ॥ ४५ ॥ <br>
आत्मज्ञानाचें मुख्य कारण । सगुण पाहिजे सुप्रसन्न । <br>
म्हणोनिया भावें भजन । केलेंचि पाहिजे ॥ ४६ ॥ <br>
सगुण साक्षात् नाहीं झाले । नित्यानित्य नाहीं ओळखिले । <br>
आणि म्हणती आत्मज्ञान झालें । तरी हें विपरीत ॥ ४७ ॥ <br>
वेदशास्त्रबाह्य वर्तन । दुराचरण रात्रंदिन । <br>
कामक्रोधीं अंतःकरण । गर्व ताठा भरलासे ॥ ४८ ॥ <br>
जाणे मानापमान । मना आलें तैसें वर्तन । <br>
करी सत्याचें खंडण । समाधान नाहीं अंतरी ॥ ४९ ॥ <br>
परपीडा निंदा करीत । साधु देव ब्राह्मण संत । <br>
वेदाशास्त्र पुराणमत । यांचा करी अव्हेर ॥ ५० ॥ <br>
तीर्थ व्रत नित्यनेम । सगुणोपासना भजन सुगम । <br>
जप तप साधन परम । दूषण देती यां सर्वांसी ॥ ५१ ॥ <br>
भेदिती दुज्याचें अंतःकरण । भरीं भरोन आपण । <br>
ऐसे कलियुगींचे जन । त्यांचे वदन न पाहावें ॥ ५२ ॥ <br>
त्यांसी दूषणही न द्यावें । त्यांचे शहाणपण न ऐकावें । <br>
त्यांचे गुण न सेवावे । वाद त्यांसी करूं नये ॥ ५३ ॥ <br>
केव्हांच देतील दगा । अभिमान लावितील अंगा । <br>
उपासना पावेल भंगा । हातोहातीं ॥ ५४ ॥ <br>
इतुके प्रकार सांगाया कारण । कली दुर्जन वाढला गहन । <br>
बहुत पावती पतन । साधनातें सोडोनी ॥ ५५ ॥ <br>
वरील बोध घेऊन ध्यानीं । आतां कांही करा करणीं । <br>
तेणें व्हाल समाधानी । हे सत्य वेदाज्ञा ॥ ५६ ॥ <br>
सहज सद्गुरुकृपा वोळे । वेदशास्त्र ज्ञान कळे । <br>
साधनीं चित्त असतां भलें । सहज होय जीवन्मुक्त ॥ ५७ ॥ <br>
प्रथम आवडे परमार्थ । त्यानें हस्तगत होय चित्त । <br>
तैसेंचि साधन करितां सतत । समाधान प्राप्त होय ॥ ५८ ॥ <br>
ज्यासी पाहिजे शुद्धज्ञान । त्याचें सुप्रसन्न असावें मन । <br> 
वेदशास्त्र पुराण श्रवण । रात्रंदिन करावें ॥ ५९ ॥ <br>
सतत मनन असावें । मनीं अनुसंधान ठेवावें । <br>
स्वधर्मरक्षण करावें उपासनीं प्रेम ॥ ६० ॥ <br>
दया लीनता आणि शांति । आश्रमधर्म न्याय नीति । <br>
असोनि मुका निंदास्तुतीं । साधु-ब्राह्मणीं पूर्ण आस्था ॥ ६१ ॥ <br>
विश्व अवघे परब्रह्मसमान । आपण व्हावें अणुहून लहान । <br>
टाकून गर्व दंभ मान । आदर राखावा गुरुवचनीं ॥ ६२ ॥ <br>
घेवोनि सद्गुरुवचन । श्रीरामरूप करीं मन । <br>
अखंड करीं रामचिंतन । सुखदुःख सम मानावें ॥ ६३ ॥ <br>
टाकून निद्रा दुर्गुण आळस । गुरुआज्ञे विश्वास । <br>
विवेक वैराग्य भाग्यास । उणें नसावें ॥ ६४ ॥ <br>
प्रपंच व्यापारीं खबरदार । संचित प्रारब्धावरी शरीर । <br>
प्रवृत्तिमार्ग साचार । आपण वेगळें असावें ॥ ६५ ॥ <br>
जोंवरी देहाची संगति । तोंवरी पापें पदरी असती । <br>
त्यांची व्हावया निवृत्ति । अनुताप पूर्ण पाहिजे ॥ ६६ ॥ <br>
तरी तो कोणता अनुताप । जन्मजन्मांतरींचे पाप । <br>
जीवासी लागलें माप । दारिद्र्य दुःख अपजय ॥ ६७ ॥ <br>
आपणा वाटे मी शहाणा । परि लोक निंदिती आपणां । <br>
जीव बहु श्रमला जाणा । क्लेश भोगी अनिवार ॥ ६८ ॥ <br>
पूर्वपापाची संचिति । न चाले उपाय युक्ति । <br>
कामक्रोधांची संगति । भ्रांति पडे ममत्वें ॥ ६९ ॥ <br>
सूक्ष्म अहंकार जाईना । वैभवेच्छा सुटेना । <br>
वृत्ति आवरितां आवरेना । म्हणोन तळमळ असावी ॥ ७० ॥ <br>
संसारगिरि कैसा उल्लंघावा । काय भोग भोगावा । <br>
काय करूं देवाधिदेवा । ऐसी करुणा भाकावी ॥ ७१ ॥ <br>
तैसेंचि गुरूंसी पुसावें । नित्यनेमें अंतर शोधावें । <br>
सुगुण दुर्गुण पाहावें । कैसे उठती ॥ ७२ ॥ <br>
तरूसी लागलें भिरड । कांही दिसां नासेल झाड । <br>
तैसें विवेकें विवरोनि जाड । दुर्गुणांसी त्यागावे ॥ ७३ ॥ <br>
तो विवेक कैसा करावा । साधनीं देह कैसा असावा । <br>
जेणें तुटेल हा गोवा । पुढील समासीं निरूपण ॥ ७४ ॥ <br>
॥ इति श्रीसद्‌गुरुलीलामृते सप्तमाध्यायांतर्गतः तृतीयः समासः ॥ <br> 
श्रीसद्‌गुरुचरणार्पणमस्तु ॥ 
</div>
<clear></clear>
<br clear="left"><hr width="90%">

<h2>अध्याय सातवा <br>समास चवथा<br></h2>
<hr width="90%"><br>

<div class="shl">
मागां जो प्रश्न झाला । तोचि येथें अनुवादला ।  <br>
संसारगिरि उल्लंघिला । जाईल कैसा ॥ १ ॥ <br>
सुखें उतरवेल संसार । मातापित्यांसह उद्धार । <br>
तें तुज सांगेन सार । वेदशास्त्रगुज ॥ २ ॥ <br>
योग तपानुष्ठान तीर्थ । धर्म व्रत नेम वेदांत । <br>
सिद्धांत मथितार्थीं निभ्रांत । आत्मदर्शी होइजे ॥ ३ ॥ <br>
गुरुकृपेचें अंजन । सहज होय आत्मज्ञान । <br>
असत्य मानी तो जाण । गुरुसहित लटिका ॥ ४ ॥ <br>
त्याचें न ऐकावें भाषण । मोठें चातुर्य शहाणपण । <br>
मिथ्या पोंचट शब्दज्ञान । संगति पीडा करील ॥ ५ ॥ <br>
हें एक मुख्य लक्षण । आतां सांगतो साधन । <br>
ब्रह्मकर्माची खूण । तुम्हांप्रति ॥ ६ ॥ <br>
संध्या स्नान प्राणायाम । अखंड जपा रामनाम । <br>
आतां ज्ञानयज्ञ सांगतो सुगम । विवेक अग्नि पेटवावा ॥ ७ ॥ <br>
कामक्रोध जाणावे दोनी । निष्काम वृत्ति ठेवोनि । <br>
नामरूपीं चित्त जडवोनि । असावें सर्वकाळ ॥ ८ ॥ <br>
दया शांति करी जतन । अक्रोध सर्वांभूतीं लीन । <br>
जितेंद्रियत्व श्रवण मनन । जनप्रियत्व असावें ॥ ९ ॥ <br>
समसमान सुखदुःख । मान अपमान नसावा देख । <br>
शत्रुमित्रा मान एक । भगवद्भाव सर्वांठायी ॥ १० ॥ <br>
आळस निद्रा आणि तृष्णा । लोभ दंभ आणि वासना । <br>
यांचे बीज भाजूनि म्हणा । अखंड मुखीं राम राम ॥ ११ ॥ <br>
देह ठेवोनि प्रारब्धावरी । उद्योगधंदा सर्व करी । <br>
परि आपण राहे दूरी । श्रीरामचिंतनीं ॥ १२ ॥ <br>
हृदयांत स्मरण श्रीराम । म्हणजे वैखरी जपे नाम । <br>
ऐसा ज्याचा नित्य नेम । न विसंबे एकही पळ ॥ १३ ॥ <br>
विश्वासपूर्वक वचन प्रमाण । तेथें सत्य आत्मज्ञान । <br>
या व्यतिरिक्त पाखंड जाण । कलीमाजीं उदंड ॥ १४ ॥ <br>
जीवन्मुक्ताचें लक्षण । देहदुःखीं नसे मन । <br>
अखंड ज्याचें समाधान । स्वानंदभरित ॥ १५ ॥ <br>
नामरूपीं जडले चित्त । चारी वाचा नाम गर्जत । <br>
धन्य तो एक जगांत । धन्य कुळ धन्य देश ॥ १६ ॥ <br>
सर्व दुःखांचा परिहार । करी नामाचा गजर । <br>
कामक्रोध आवर आवर । आतां तरी ॥ १७ ॥ <br>
नामस्मरणाविण कांहीं । दुजी वार्ता तूं न घेईं । <br>
अखंड जप वैखरी पाहीं । तेंचि परेचें अधिष्ठान ॥ १८ ॥ <br>
तेणें होईल सर्व काम । हातां येईल पुरुषोत्तम । <br>
तोचि आत्मज्ञानी परम । तोचि खरा गुरुपुत्र ॥ १९ ॥ <br>
नामीं रंगलें अंतर । तोचि ब्रह्मज्ञानी नर । <br>
तेथें कोण वैभव काय थोर । हें एक तो जाणे ॥ २० ॥ <br>
तोचि गुरुपुत्र गहन । एरवीं जे पुस्तकज्ञान । <br>
बहु जल्पती अज्ञान । तेथें अति सावध राहे ॥ २१ ॥ <br>
आपलें निजनिष्ठेचें साधन । तेथून न ढळावें मन । <br>
ही तुज सांगितली खूण । साधकाची ॥ २२ ॥ <br>
त्यानेंच पावसी आत्मज्ञान । बहुतेक करिती श्रवण । <br>
परि निभ्रांत न होती जाण । नामानुसंधानाविरहित ॥ २३ ॥ <br>
पक्षी बोले 'गंगाराम' । पोपटपंची चतुर परम । <br>
परि त्याचें तो न जाणे नाम । अजाणबुद्धि म्हणोनी ॥ २४ ॥ <br>
तैसा देहाभिमानी गुंतला । तो काय जाणे भगवंताला । <br>
कपटी ताठा गर्वीं भरला । धन्य म्हणे मी एक ॥ २५ ॥ <br>
मज झाले आत्मज्ञान । जग अवघें अज्ञान । <br>
हा बुद्धिभेद विलक्षण । निर्गुण ठाव न लागे ॥ २६ ॥ <br>
सगुणासी देव न मानत । अर्थाचा करी अनर्थ । <br>
कर्म उपासना म्हणे व्यर्थ । मीच म्हणे झालो देव ॥ २७ ॥ <br>
काय पराक्रम केला । वेदशास्त्र धुंडाळोनि आला । <br>
परि अहंभाव नाही गेला । तो सत्य बद्ध जीव ॥ २८ ॥ <br>
कैसा ज्ञानी म्हणतोसी । मी ब्रह्म जाहलो म्हणविसी । <br>
तरी दीनरूप कां होसी । उत्तर कांही सुचेना ॥ २९ ॥ <br>
असो ऐसें मानूं नये । भलते भ्रमीं पडूं नये । <br>
साधन आपुलें सोडूं नये । महंतीसी फसोनी ॥ ३० ॥ <br>
सकल देवांचा जो देव । साक्षात् परमेश्वर गिरिजाधव । <br>
तोहि स्मरे रामराव । सिद्धपणा न भोगी ॥ ३१ ॥ <br>
एवं देह जंव सगुण । तोंवरी न सोडावें साधन । <br>
जरी आलें सिद्धपण । तरी भजन सोडूं नये ॥ ३२ ॥ <br>
मी ज्ञानी ऐसें मानूं नये । ज्ञानी ऐसें सांगूं नये । <br>
सिद्धपणें वागूं नये । जनांमध्यें ॥ ३३ ॥ <br>
येथें एक संशय आला । सिद्ध होवोन मौनी झाला । <br>
तरी बोध कैसा होईल जनाला । भवसिंधु तराया ॥ ३४ ॥ <br>
त्यासी एक प्रमाण । गुरुआज्ञा मुख्य जाण । <br>
तेणें उद्धरती जन । भवार्णवापासोनी ॥ ३५ ॥ <br>
गुरुआज्ञेवांचून कांही । बोध निश्चयें रुजणार नाहीं । <br>
यास्तव जंव आज्ञा नाहीं । तंव बोध करूं नये ॥ ३६ ॥ <br>
स्वयें करितां विवरण । आर्त सहज शिकती जाण । <br>
यास्तव अधिक उपाधीपासोन । अलिप्त असावें ॥ ३७ ॥ <br>
गुरु अंतरसाक्षी ज्ञाना । शिष्याअंगी पात्रता येतां । <br>
आज्ञा करिती क्षण न लागतां । जगा बोध कराया ॥ ३८ ॥ <br>
दुसरें सगुण उपासना । अखंड करितां चालना । <br>
सहज पावती समाधाना । संगतीं होय फलप्राप्ती ॥ ३९ ॥ <br>
आणि या राघवाची भक्ति । वाढवावी यथाशक्ति । <br>
परि न वाढवावी महंती । सिद्धपणाची ॥ ४० ॥ <br>
महंती वाढवितां वाढेना । सहज धांवती जीव नाना । <br>
कस्तुरीसी शोधिती पहा ना । घोर अरण्यांत ॥ ४१ ॥ <br>
निर्जन वनीं मैलागिरी । तो चंदन घरोघरीं । <br>
तैसे लोक बोधिले जरी । ज्ञानी ऐसें म्हणों नये ॥ ४२ ॥ <br>
पुनरपि ज्ञानाचें लक्षण । ऐक गुरुकृपेची खूण । <br>
दया शांति अति गहन । समदृष्टि असावी ॥ ४३ ॥ <br>
</div>

<div class="shl">
इंद्रियें जिंकावी समस्त । मन होऊं न द्यावें व्यस्त । <br>
अक्रोधवृत्ति भाषण सत्य । भूतीं नम्रता असावी ॥ ४४ ॥ <br>
व्यवहार असावा युक्त । रजतमोगुणविरहित । <br>
सगुणोपासना नेमस्त । प्रपंची परमार्थ साधावा ॥ ४५ ॥ <br>
अखंड पांचवी अवस्था । सदैव समाधान चित्ता । <br>
वेळ व्यर्थ न दवडितां । लय साक्षित्व ठेवावें ॥ ४६ ॥ <br>
सदोदित रामचिंतन । कामक्रोधीं लोभी मन । <br>
कधींही नसावे जाण । अहंकार संपूर्ण छेदावा ॥ ४७ ॥ <br>
मोहमायेसी दूर करावें । जनप्रियत्वही ठेवावें । <br>
दुर्बुद्धीसी फिरकों न द्यावें । घरांत शांति असावी ॥ ४८ ॥ <br>
बायकामुलें आप्तगोत । सखे सज्जन अभ्यागत । <br>
यांचे रक्षण नेमस्त । साधन साधोनि करावें ॥ ४९ ॥ <br>
विवेकयुक्त अंतःकरण । चित्त प्रसन्न करून । <br>
निरंतर राम चिंतन । भक्तियुक्त करावें ॥ ५० ॥ <br>
आतां ऐका वागणूक । नित्य नेम निःशंक । <br>
जेणें घडेल सार्थक । नरजन्माचें ॥ ५१ ॥ <br>
प्रातःकाळीं प्रातःस्मरण । प्रथम नमावा गजवदन । <br>
जानकीजीवन उमारमण । सधु सज्जन ऋषिमुनी ॥ ५२ ॥ <br>
जनक जननी नद्या सागर । यांसी करूनि नमस्कार । <br>
शुद्ध करोनि अंतर । मानसपूजा करावी ॥ ५३ ॥ <br>
घालोनिया सिद्धासन । श्वासोच्छ्वासीं नामस्मरण । <br>
अंतरीं ध्यावा सीतारमण । सायुध सालंकार ॥ ५४ ॥ <br>
तैसेंचि ध्यावें गुरूसी । पूजा करावी षोडशी । <br>
साधोनियां एकांतासी । नेत्रोन्मीलन करावें ॥ ५५ ॥ <br>
वृत्ति असावी स्वानंदरमणीं । चहूंकडील परतवोनी । <br>
बळेंचि लावा भगवच्चरणीं । विवेकें सतत ॥ ५६ ॥ <br>
विवेक वैराग्य नाम ही त्रिपुटी । असावी सदा गांठी । <br>
कम क्रोध मोह ही त्रिपुटी । दृष्टीसमोर आणूं नये ॥ ५७ ॥ <br>
मान अपमान समसमान । सुखदुःख एक जाण । <br>
चिंता नसावी तिळप्रमाण । नामस्मरणीं वैखरी ॥ ५८ ॥ <br>
बहुत विचारें वागावें । सदा संतोषी रहावें । <br>
देहा प्रारब्धीं टाकावें । संसारी प्रयत्न करावा ॥ ५९ ॥ <br>
वृद्धाचार कुलाचार लौकिक । कधीं सोडूं नये देख । <br>
शास्त्रविरुद्ध निंदिती लोक । ऐसें वर्तन असूं नये ॥ ६० ॥ <br>
अन्यायें धन जोडूं नये । परपीडा करूं नये । <br>
वादें भरीं भरों नये । भांडूं नये नास्तिकासी ॥ ६१ ॥ <br>
मन वृत्ति कोठें राहते । चित्त काय चिंतीत असते । <br>
हें शोधावें विवेकपंथें । दुर्गुणातें त्यजावया ॥ ६२ ॥ <br>
अहंभाव वासना-रहित । वागावया प्रयत्न सतत । <br>
करावा जाणोनि प्राप्त । कलियुग दुर्बुद्धीचें ॥ ६३ ॥ <br>
काळ जन आणि मन । हे ह्या कलीचे स्वाधीन । <br>
सद्धर्म सत्कर्म अनुष्ठान । करणें बहु कठिण असे ॥ ६४ ॥ <br>
कलीचा तो ऐसा नेम । कोणी न भजावा राम । <br>
योग जप तप होम । सत्क्रिया न करावी ॥ ६५ ॥ <br>
म्हणून बहु सावधान । स्वधर्माचें करावें रक्षण । <br>
युक्त व्यवहार करोनि धन । प्रपंच करा दक्षत्वें ॥ ६६ ॥ <br>
करोनियां स्नानसंध्या । श्राधपक्ष प्रपंच धंदा । <br>
वैखरीसी विसर कदा । नामाचा पडों देवो नये ॥ ६७ ॥ <br>
मन चंचल फिरणार । परि वैखरीं नसावा विसर । <br>
वेद शास्त्र गुरुवर । येथें आदर असावा ॥ ६८ ॥ <br>
देव साधु ब्राह्मण । यांचे करावें पूजन । <br>
आदिकरोनि दुर्जन । भूतीं दया असावी ॥ ६९ ॥ <br>
सदा शांत असावें । मन निर्लोभी ठेवावें । <br>
विषयचिंतन नसावें । सतत करा अभ्यास हा ॥ ७० ॥ <br>
कोणास तुच्छ मानूं नये । गर्वें कधीं वागूं नये । <br>
असत्य भाषण बोलूं नये । ऊर्मि सतत आवरावी ॥ ७१ ॥ <br>
प्राणान्त बेतला तरी । स्वप्नीं न चिंतावी परनारी । <br>
तेणें आकळिला श्रीहरी । सत्य सत्य त्रिवाचा ॥ ७२ ॥ <br>
काय देहाचा भरंवसा । कोण दिवस येईल कैसा । <br>
काळ संगतीसरसा । हें लहन थोर जाणती ॥ ७३ ॥ <br>
काम क्रोध गर्व वासना । शोक चिंता वैभव जाणा । <br>
सुखदुःखादि कल्पना । हेंचि देहाचें देहपण ॥ ७४ ॥ <br>
चित्त शुद्ध नाहीं झालें । तरी जन्मा येवोनि काय केलें । <br>
नाहीं देवा ओळखिलें । स्वधर्म तो कोण जाणे ॥ ७५ ॥ <br>
सन्मार्ग तो नाहीं ठावा । संतसंग कोणी करावा । <br>
आयता सद्गुरु भेटावा । ऐसें म्हणती वाचाळ ॥ ७६ ॥ <br>
तरी ऐसें करूं नये । प्रयत्नें संतां शरण जाये । <br>
नातरी वासना विये । चौर्यांशी लक्ष योनी ॥ ७७ ॥ <br>
संतसंगाची लक्षणें । सांगतों तीं परिसणें । <br>
साधन करा प्रयत्नें । निजहितासी ॥ ७८ ॥ <br>
मनोवृत्तीस आवरावें । देहदुःख विसरावें । <br>
धैर्य बल सांभाळावें । विषयवासना आवरावी ॥ ७९ ॥ <br>
छळ कपट शब्दबाण । द्रव्य-दारा-वर्जित मन । <br>
जाणोन संताची खूण । सर्वत्रीं लीन असावें ॥ ८० ॥ <br>
श्रीरामीं प्रेम फार । अभिमान नसे तिळभर । <br>
सगुणोपासना निरंतर । हर्ष ना विषाद ॥ ८१ ॥ <br>
भय चिंता भेदाभेद । नसे लोभ ममता मद । <br>
उद्विग्न चित्त आणि क्रोध । निंदा न करी कोणाची ॥ ८२ ॥ <br>
न सेवी कोणाचें वित्त । न करी कोणाचा घात । <br>
परदारावर्जित चित्त । आवडी संतसंगाची ॥ ८३ ॥ <br>
असत्य न बोले वाणी । जनप्रिय मधुरवचनी । <br>
दया शांति अंतःकरणीं । परदुःखें दुखे मन ॥ ८४ ॥ <br>
परोपकारीं शूर । अंगी वैराग्याचा भर । <br>
विवेक जागृत बरोबर । तोचि संतकदर जाणे ॥ ८५ ॥ <br>
ऐसीं लक्षणें धरावीं । संतसंगगोडी घ्यावी । <br>
नित्य जीवीं धरावी । सद्गुरुवचनें ॥ ८५ ॥ <br>
॥ इति श्रीसद्‌गुरुलीलामृते सप्तमाध्यायांतर्गतः चतुर्थः समासः ॥ <br> 
॥श्रीसदगुरुचरणार्पणमस्तु ॥ 
</div>
<clear></clear>
<br clear="left"><hr width="90%">

<h2>अध्याय सातवा <br>समास पाचवा<br></h2>
<hr width="90%"><br>

<div class="shl">
आता ऐका शिकवण । युक्ति बुद्धि शहाणपण ।  <br>
जेणें घडे समाधान । प्रपंची आणि परमार्थी ॥ १ ॥ <br>
कोणास आशा दाखवूं नये । स्वयेंही कोणाची धरूं नये । <br>
कोणास उत्तर देऊं नये । हेतु जाणल्यावांचोनी ॥ २ ॥ <br>
सुखदुःखाची येतां वेळ । आपलें समाधान न ढळेल । <br>
ऐशी वृत्ति सखोल । स्थिर राखावी ॥ ३ ॥ <br>
साधनासी जी सबब । ती नुकसान स्वयंभ । <br>
याकारणें साधन दुर्लभ । तेंचि आधीं साधावें ॥ ४ ॥ <br>
जपासी बैसल्यावरी । कोणी द्रव्य घालील पदरी । <br>
अथवा पितामह जरी । आला तरी बोलूं नये ॥ ५ ॥ <br>
नाम जपा श्वासोच्छ्वासी । भजा श्रीरामरायासी । <br>
याचनावृत्तीनें कोणासी । कांहीही मागूं नये ॥ ६ ॥ <br>
जो हिशोबी पैशाचा । तोचि दरिद्री साचा । <br>
जेथें आयात निर्गतीचा । हिशेब नसे तो धन्य ॥ ७ ॥ <br>
याकारणें द्रव्यचिंतन । कदा करूं नये जाण । <br>
आशाळभूत आपुलें मन । कदापि असूं नये ॥ ८ ॥ <br>
या मृत्युलोकामाझारीं । रोग नाश शरीरीं । <br>
होणार हें निर्धारीं । त्याचें दुःख मानूं नये ॥ ९ ॥ <br>
देहममता सांडावी । आशा तृष्णा सोडावी । <br>
रामभक्ति करावी । म्हणजे रामचि होय ॥ १० ॥ <br>
ज्यांची जयावरी प्रीति । तेंचि रूप ते होती । <br>
अंतकाळीं उपजे सन्मति । तोचि अभ्यास करावा ॥ ११ ॥ <br>
स्त्रियांचे रूप आणि भाषण । शब्द स्पर्श ममता जाण । <br>
कधींही प्रिय न मान । जरी परमार्थ तुज व्हावा ॥ १२ ॥ <br>
प्रेम क्वचितचि सच असतें । बहुतेक साधकां नाडितें । <br>
यास्तव वारेंहि अंगावरतें । पडों देऊं नये ॥ १३ ॥ <br>
ध्यानीं धरावें पुढील नेम । धरितां होईल आराम । <br>
तोचि परमार्थ परम । अन्यथा अवघी मळमळ ॥ १४ ॥ <br>
अजिंक्य मन जिंकी सदा । परपीडा परनिंदा । <br>
परदारा परापवादा । परदोषा न पहावें ॥ १५ ॥ <br>
सुख दुःख मानापमान । हर्ष विषाद समसमान । <br>
दंभ गर्व त्यागोन । सत्य शांति धरावी ॥ १६ ॥ <br>
अक्रोध जनप्रियता । निर्लोभता विवेक समता । <br>
भूती दया विरक्तता । लय साक्षिता असावी ॥ १७ ॥ <br>
भगवद्भक्ति प्रेमरस । आत्मज्ञानाचा हव्यास । <br>
स्वानंद स्मरण श्वासोच्छ्वास । चित्त निर्विषय असावें ॥ १८ ॥ <br>
दुर्जन छळावया येती । तरी राखें समाधान नीति । <br>
साह्य होईल श्रीपति । प्रयत्नें निवारितां ॥ १९ ॥ <br>
धर्मसंकट महान आलें । तेथें नीतिनें वागले । <br>
धनाशें अधर्मीं न गुंतले । तेचि धन्य सत्पुरुष ॥ २० ॥ <br>
उदरभरण लागे करावें । म्हणोनि उद्योगी असावें । <br>
परंतु नीतिन्यायें जोडावें । अल्प धन ॥ २१ ॥ <br>
परमार्थ निका साधीत जावा । अल्पकाळ धंदा करावा । <br>
देह सेवेसी न विकावा । धनिका वा नृपासी ॥ २२ ॥ <br>
प्रारब्धें घडेल ताबेदारी । तेथें राखा खबरदारी । <br>
भाकरी दे त्याची चाकरी । कुचराईविण करावी ॥ २३ ॥ <br>
जो असे निरपेक्षा । त्यानें वरावी दीक्षा । <br>
उदरापुरती भिक्षा । मागोन साधनीं रमावें ॥ २४ ॥ <br>
आतां सांगूं स्त्रीधर्म । पति हें दैवत परम । <br>
अंतरीं ध्यावा श्रीराम । शुद्ध भाव ठेवोनी ॥ २५ ॥ <br>
जरी पति रागीट तामसी । तरी सोसावें बोलासी । <br>
अथवा ग्रासला रोगें बहुवसीं । तरी वीट मानूं नये ॥ २६ ॥ <br>
पतिसेवा मुख्य साधन । पतिवचन मुख्य प्रमाण। <br>
सदा संतोषी ठेवी मन । सत्कार्यें पतीचें ॥ २७ ॥ <br>
पतीवांचोन इतर पुरुष । बाप बंधू मानून त्यांस । <br>
अखंड नामस्मरणास । जपत रहावें ॥ २८ ॥ <br>
काम क्रोध लोभ वर्जून । सदा करा सत्य भाषण । <br>
पतीनें आज्ञा दिल्याविण । इतर साधन न करावें ॥ २९ ॥ <br>
पति असतां दरिद्री । संतोषी असावें घरीं । <br>
परवैभव परोपरी । वांछोनि न हिणवावें ॥ ३० ॥ <br>
पतिआज्ञा पंचप्राण । अंतरीं अखंड नामस्मरण । <br>
ऐशिया माउलीचे चरण । वंदूं आम्ही ॥ ३१ ॥ <br>
आमुची कथा कायसी । देव साधु वंदिती तिसी । <br>
उद्धरील उभय कुळांसी । पतिव्रता माउली ॥ ३२ ॥ <br>
स्त्रियेसी पति दैवत । पतीचा स्त्री डावा हात । <br>
त्यानेंही निववावें तिचें चित्त । सद्धर्मा अनुलक्षोनी ॥ ३३ ॥ <br>
असो पतिव्रत्या जपावे । धैर्य बळें सांभाळावें । <br>
संकटकाळीं आळवावें । भगवंतासी ॥ ३४ ॥ <br>
ऐसा असे स्त्रीधर्म । सद्गुरुवचनामृत सुगम । <br>
सेवितां हरतील श्रम । जे मायामोहें भासले ॥ ३५ ॥ <br>
वडिलांची आज्ञा पाळिती । तीच जाणा गुरुभक्ती । <br>
येणेंचि घडे सायुज्यमुक्ति । देव साधु मानिती ॥ ३६ ॥ <br>
अखंड नामस्मरण करणें । सोपें आहे कठिणपणें । <br>
चित्त मलिन असे याकारणें । फुकाचें नाम घेववेना ॥ ३७ ॥ <br>
अनंतजन्मींची विषयासक्ति । तेणें चित्तें मलिन होती । <br>
याकारणें बळें वृत्ति । नामस्मरणीं लावावी ॥ ३८ ॥ <br>
</div>

<div class="shl">
अभ्यासें जरी नाम वाढे । तरीच चित्तशुद्धि घडे । <br>
संकल्प विकल्प भगदाडें । भरोन येती ॥ ३९ ॥ <br>
मन नामीं लागेल गोडी । वासना जाय देशोधडी । <br>
सद्गुरु होवोनि नावाडी । रामभेटी करील ॥ ४० ॥ <br>
नामीं जितुकी गोडी कमी । तितुके दोष अंतर्यामीं । <br>
चित्त मलिन विषयधामीं । गेलें ऐसें जाणावें ॥ ४१ ॥ <br>
मीठ कडू लागेल जरी । तरी ज्वर असे शरीरीं । <br>
जाणोन उपाय सत्वरीं । करावा लागे ॥ ४२ ॥ <br>
अमृताहून नाम गोड । साधु बहु करिती कोड । <br>
परि आपणा वाटे अवघड । आपुल्या पूर्वपापे जाणावें ॥ ४३ ॥ <br>
यास्तव धरोनि नेट । बाळेंचि करी नामपाठ । <br>
तरीच भवसागर हा अफाट । तरशील तूं ॥ ४४ ॥ <br>
या कलियुगाचे राहाटीं । नामावांचोन होसी कष्टी । <br>
नामें प्राप्त पुढील गोष्टी । अन्य साधनें होती ना ॥ ४५ ॥ <br>
साधनीं उपजेल गोडी । गुरुकृपा होईल गाढी । <br>
विमल ज्ञानाची परवडी । बाणेल सत्य अंतरी ॥ ४६ ॥ <br>
शांति भक्ति आणि मुक्ति । प्रपंचीं आणिक परमार्थीं । <br>
विघ्नें बाधा न करिती । समाधान अक्षय ॥ ४७ ॥ <br>
नामें विमल ज्ञानोदय । स्वयंसिद्ध अप्रमेय । <br>
जें पाठका दुर्लभ होय । नामधारका सुखसाध्य ॥ ४८ ॥ <br>
प्रपंच परमार्थ संकटीं । नाम पावे उठाउठी । <br>
नामावांचोन जगजेठी । धांव न घेईं ॥ ४९ ॥ <br>
अहो जे शिष्य सज्जन । करिती गुरुभक्ति नामस्मरण । <br>
तयां मी सदा सन्निधान । पाठींपोटीं रक्षितसें ॥ ५० ॥ <br>
विषयी पोसी जैसा काम । अथवा कृपण रक्षी जैसा दाम । <br>
तैसा जोडावा श्रीराम । साधकानें ॥ ५१ ॥ <br>
त्रैलोक्य व्यापून उरला । दशांगुल परमात्मा भरला । <br>
तोचि पूजीत जा भला । हृदयमंदिरीं ॥ ५२ ॥ <br>
आधीं चित्त शुद्ध व्हावें । तरीच तें ध्यान ठसावें । <br>
चित्तशुद्धीकारणें घ्यावें । रामनाम अखंड ॥ ५३ ॥ <br>
अखंड व्हावया नामस्मरण । मुख्य उपाय सतत प्रयत्न । <br>
नित्यप्रयत्नें उल्लंघोन । महागिरि मुंगी जाय ॥ ५४ ॥ <br>
रुक्मांगदादि स्वयें तरले । तीहीं इतरांही तारिलें । <br>
खरें पाहतां तेही जन्मले । आम्हांसारिखे मानवचि ॥ ५५ ॥ <br>
याकारणें देहबुद्धि । सोडोनि जोडा ज्ञाननिधि । <br>
देहबुद्धीची उपाधि । मनाहोनि कठिण आहे ॥ ५६ ॥ <br>
सर्प मरोन गेला । परि सांगडा असे पडला । <br>
तया हात लागतां दचकला । प्राणी जैसा ॥ ५७ ॥ <br>
प्रेत म्हणजे केवळ माती । परि त्यातेंचि लोक भिती । <br>
देहवासना धरोनि राहती । कित्येक जीव स्मशानीं ॥ ५८ ॥ <br>
देहीं नव्हे जो आसक्त । तोचि एक जीवन्मुक्त । <br>
देहबंधनें हीं सतत । तोडीत जावीं ॥ ५९ ॥ <br>
मरणाची तयारी असावी । वासना कोठें न गुंतावी । <br>
गुंततां यातना भोगावी । लागेल पुढें ॥ ६० ॥ <br>
मुलांनी खेळ मांडिला । बाहुलाबाहुली संसार केला । <br>
मातेनें संबोधितांचि टाकिला । जेथील तेथें ॥ ६१ ॥ <br>
क्षणामाजीं विसरोनि जाई । तैसें उदास सर्वां ठायीं । <br>
चित्त एक रामापायीं । रामीं ज्योत मिळवावी ॥ ६२ ॥ <br>
हें परिसतां सुलभ वाटे । आचरूं जातां हृदय फांटे । <br>
दक्ष तोचि काढी नेटें । मोहळासारिखें ॥ ६३ ॥ <br>
निद्रा आळस चित्त मलिन । अश्रद्धा थोरवी विषयध्यान । <br>
टाकोन हे पापलक्षण । देहबंधन तोडावें ॥ ६४ ॥ <br>
मरोन जातां आपुली गोष्टी । कांही रहावी मागें सृष्टी । <br>
ऐसे वर्तन जीवनराहाटी । माजीं कांहीं असावें ॥ ६५ ॥ <br>
जगाचें हित करूं इच्छिती । सामर्थ्य पाहिजे तयांप्रति । <br>
म्हणोनि आधीं भगवप्रीति । संपादिली पाहिजे ॥ ६६ ॥ <br>
शब्दज्ञान बडबडे । प्रसंग येतां दरडीं दडे । <br>
तोहि संतां नावडे । शब्दज्ञानी आळशी ॥ ६७ ॥ <br>
धरितां कांहीं साधन नीति । सद्गुरु तया तारिती । <br>
सद्गुरु तारतील म्हणती । आळशी वा वितंडवादी ॥ ६८ ॥ <br>
बुडतिया नरासी । दोरी देती धरावयासी । <br>
न धरी अविवेकी आळशी । तरी दोष कोणाचा ॥ ६९ ॥ <br>
येथें दुज्या बोल नाहीं । आपुलीचि करणी सर्व ही । <br>
यास्तव अभ्यास प्रत्यहीं । केलाचि करावा ॥ ७० ॥ <br>
असो ऐसी गुरुमाउली । बोधपान्हा पान्हवली । <br>
सुवत्सें सेवितां धालीं । कीतीयेक ॥ ७१ ॥ <br>
सकलांअध्यायीं मेरुमणि । हा सप्तमाध्याय गुरुवाणी । <br>
ठेवितां सदा स्मरणीं । भवजाचणी लया जाईल ॥ ७२ ॥ <br>
सद्गुरुवचनें हीं सुरस । परि पाद-अर्थपूर्ततेचे दोष । <br>
घडलिया श्रोतेजेनीं या दीनास । क्षमा करावी ॥ ७३ ॥ <br>
पुढील अध्यायीं निरूपण । गुरुकृपें समाधान । <br>
पावले इह पर कोण । कांहीं विशद होईल ॥ ७४ ॥ <br>
कृपामृताचा सागर । सच्छिष्य जलचरें अपार । <br>
समस्त गणती करणार । ऐसा कवण ॥ ७५ ॥ <br>
इति श्रीसद्गुरुलीला । श्रवणीं स्वानंदसोहळा । <br>
पुरविती रामदासीयांचा लळा । कृपाकटाक्षें ॥ ७६ ॥ <br>
॥ इति श्रीसद्‌गुगुलीलामृते सप्तमाध्यायांतर्गतः  पंचमः समासः ॥ <br>
॥ इति सप्तमोऽध्यायः समाप्तः ॥ 
</div>
<clear></clear>
<br clear="left"><hr width="90%">

<p style="text-align:right;margin-right:30px; font-size:1.5em;"><a href="#top">GO TOP</a></p><br><br>

</td></tr></table></body></html>


