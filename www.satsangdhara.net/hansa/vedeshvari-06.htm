<html>
<head>
<meta http-equiv="content-type" content="text/html; charset=utf-8">
<title>सत्संगधारा - श्रीहंसराजस्वामीकृत  - वेदेश्वरी  -  अध्याय  सहावा</title>
<link rel="stylesheet" type="text/css" href="../css/hansa.css">
<a name="top"></a>
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../db/das.htm">श्रीदासबोध</a></li>
			<li><a href="../db/bheemroopi-stotre.htm">भीमरूपी स्तोत्रे</a></li>
			<li><a href="../db/karuna-stotre.htm">करुणा स्तोत्रे</a></li>
			<li><a href="../db/bara-shate.htm">बारा ओव्याशते</a></li>
			<li><a href="../db/atmaram.htm">आत्माराम</a></li>
			<li><a href="../db/atmaram-viv.htm">आत्माराम-विवरण</a></li>
			<li><a href="../db/manache.htm">मनाचे श्लोक</a></li>
			<li><a href="../db/manache-viv.htm">मनाचे श्लोक - विवरण</a></li>
			<li><a href="../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="../ebh/intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="../ebh/intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="aagam-parichay.htm"><span>आगमसार</span></a></li>

			<li><a href="laghuvv-parichay.htm">लघुवाक्यवृत्ति</a></li>
			
			<li><a href="sadachar.htm">सदाचार</a></li>
			
			<li><a href="vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>


<body bgcolor="#ffffbb">
<table width="80%" border="0" align="center" bgcolor="#ffffbb">
<tr><td>

<div class="pre">
<a href="vedeshvari-05.htm">मागचा अध्याय</a>
</div>
<div class="nex">
<a href="vedeshvari-07.htm">पुढचा अध्याय</a>
</div>
<br clear="all">

<br>
<p class="hdr3"><br>
॥ श्रीहंसराज स्वामी कृत ॥ <br></p> 
<p class="hdr1">॥ श्रीवेदेश्वरी ॥ <br></p>
<p class="hdr2">
॥  अध्याय  सहावा  ॥ <br><br></p>

<div class="ovi2"><br>
शिवराम गुरवे नमः ॥ <br>
जयजय सद्गुरु शिवसनातनु । अभेदें सदां दुभती कामधेनु । <br>
वत्स तुझें रघुनंदनु । प्राणाहूनि   आवडतें  ॥ १ ॥ <br>
केवळ निरंजनी अभिन्नपणीं । चरत होती ज्ञप्तिरूपिणी । <br>
त्या तृप्तीने कृपा कांस आली भरूनी । तेव्हां धैर्यवनी निघेना ॥ २ ॥ <br>
तेधवां वत्साचें झालें स्मरण । जनस्थाना आली परतोन । <br>
कृपेनें द्रवली हुंबरून । रामवत्सा चाटीत ॥ ३ ॥ <br>
माते पाजी वो क्षुधा लागली । ऐशी वत्से नसतां प्रार्थना केली । <br>
आपण पाजी अति पान्हा घाली । हुमणीही न देतां ॥ ४ ॥ <br>
चारी वाचा हे परी स्तन । अद्वैते प्रबोधाचें दुग्ध गहन । <br>
अखण्ड चालिलें असे तेथून । काळवेळ नाहीं ॥ ५ ॥ <br>
ऐशिया निरंतर धारा पाहतां । श्रोत हे मुख झाला पसरिता । <br>
तो ओघ दाटला हृदया अतौता । मग परतला मुखावाटे ॥ ६ ॥ <br>
श्रीरामाची तृप्ति पूर्ण पुरातन । यावरी उपराळा झाला शिववचन । <br>
ओघ परतला जो मुखांतून । तो अत्यंत दाटला ॥ ७ ॥ <br>
मग सर्वांगांतून प्रवाह चालिला । एकत्र होऊन त्रिभुवनीं दाटला । <br>
तो विज्ञानसरोवर स्कंदें देखिला । तेव्हां तो पान करूं लागे ॥ ८ ॥ <br>
पुढे सनकादि करून । अद्वैत दुग्धाचें करिती पान । <br>
व्यास तो प्रत्यक्ष नारायण । आतृप्त प्याला ॥ ९ ॥ <br>
आणिक थोर थोर मुनि उठिले । दुग्धपान करून ढेकरु दिधले । <br>
परी ते दुग्ध नाहीं हालवलें । किंचिन्मात्र ॥ १० ॥ <br>
सूत म्हणे शौनकादिकांसी । मीही प्रवर्तलों दुग्धपानासी । <br>
तेचि देत असे तुम्हांसी । आवडी पान करा ॥ ११ ॥ <br>
हें दुग्ध कदापि सरेना । वीट न ये परी पीववेना । <br>
भूतभविष्य ज्ञातिया वर्तमाना । येणें तृप्त केलें ॥ १२ ॥ <br>
नरतनूसी जितुके आले । पुढें होती की मागे होऊन गेले । <br>
वर्तमानी यासहित असती झाले । विभागी या दुग्धाचे ॥ १३ ॥ <br>
परी जयासी कामज्वर वाढे । तयासी हे विषरूप पान न घडे । <br>
पाखण्डियासी जो थेंबुंटा न जोडे । त्या दुग्धामाजी पोहतां ॥ १४ ॥ <br>
असो ऐसे हैं दुग्ध अपार । जे मागे वर्णिलें पाशुपतास्त्र । <br>
रामासी प्राप्त झाले जगदोद्धार । करावा हा हेतू होतां ॥ १५ ॥ <br>
तो हेतू रामाचें अंतरींचा । पुरविला गुरुमायें साचा । <br>
तेणें मानवी अधिकारियाचा । मनोरथ पुरे ॥ १६ ॥ <br>
एकदां अद्वैतदुग्धाचें होतां पान । होतसे कामनाक्षुधेचे निसंतान । <br>
जेहीं देखिलें ने पान करून । अन्य घेणारा पाजिती ॥ १७ ॥ <br>
असो जें  रामें होतें मनीं धरिलें । की हे जीव सोडवीन अंश आषुले । <br>
ते सदाशिवे सर्व पुरविलें । जगदोद्धार झाला ॥ १८ ॥ <br>
मागें पंचाध्यायापर्यंत । रूपकेंशी बोलिलें ज्ञान अद्वैत । <br>
आधिकारियापासून पूर्ण सिद्धान्त । संकेते केला ॥ १९ ॥ <br>
आतां येथून पुढे शिवराघव संवाद । विस्तारेशी होईल विशद । <br>
स्पष्टार्थेचि प्रकटेल जितुका अनुवाद । रूपकेंशी मागे झाला ॥ २० ॥ <br>
विज्ञान कैसें कैसें ज्ञान । कैसे वैराग्याचे लक्षण । <br>
कैसा मोक्ष तुटे बंधन । कवणिये परी ॥ २१ ॥ <br>
जग कैसे याचा कोण कर्ता । अद्वैती उद्भव केवी झाला दैता । <br>
माया अविद्या जीवशिव समस्तां । ॥ वेगळाले वर्णिजे ॥ २२ ॥ <br>
अन्वयाचें कैसें स्वरूप । कासया म्हणावें व्यतिरेकरूप । <br>
अपरोक्षज्ञान केंवी आपेंआप । परोक्षही कैसें ॥ २३ ॥ <br>
काय ते संप्रज्ञ असंप्रज्ञ । कोणते सविशेष निर्विशेष लक्षण । <br>
विशेष सामान्यादिकांचे कथन । भिन्नभिन्न कीजे ॥ २४ ॥ <br>
ग्रंथ संपेतों अवघे बोलिजे । तें आरंभीच केवीं वर्णू लाहिजे । <br>
प्रसंगा ऐसे अवधान दिजे । वचनरहस्याशीं ॥ २५ ॥ <br>
पांचवा अध्याय संपतां । शिव बोलिला की मी सर्वकर्ता । <br>
कालाचा काल आणि नियंता । उत्पत्ति स्थितीचा ॥ २६ ॥ <br>
येथे कोणी जीव मंदमति  । एकाचे एकचि अंतरीं भाविती । <br>
यथार्थ शिवरूपातें नेणेती । तेव्हां कल्पिती देहधारी ॥ २७ ॥ <br>
तो देहधारी उत्पन्न केवीं करी । एक म्हणती लीलाविग्रही पुरारी । <br>
ऐशी वल्गना मात्र करिती सारी । परी निर्द्धार नव्हे ॥ २८ ॥ <br>
याचा निर्धार यथार्थ व्हावा । संशय जीवांचा मावळावा । <br>
यास्तव प्रश्न करीतसे शिवा । रघुनंदन सप्रेमें ॥ २९ ॥ <br></div><br clear="left">

<div class="shl2"><br>
श्रीराम उवाच -  <br>
भगवन्नत्र मे चित्रं महदेतत्प्रजायते । <br>
शुद्धस्फटिकसंकाशस्त्रिनेत्रश्चन्द्रशेखरः ॥ १ ॥ <br></div><br clear="left">

<div class="ovi2"><br>
हे भगवन् भालचंद्र त्रिलोचना । महान हे आश्चर्य झाले माझें मना । <br>
शुद्ध स्फटिकासम दैदीप्यवर्णा । देह असे तुझा ॥ ३० ॥ <br>
जे मदंश जीव उद्भवले । केवळ अज्ञाने किंचिज्ञत्व पावलें । <br>
त्या मज जीवासी आश्चर्य थोर झालें । आपण मी कर्ता म्हणतां ॥ ३१ ॥ <br>
जीवासी तुझे रूप न कळे । ज्ञानदृष्टीचे गेले डोळे । <br>
संशयामाजी जाऊनि बळें । पडिले असती ॥ ३२ ॥ <br>
असंभवासी बळे संभविती । संभवे तेथें असंभव कल्पिती । <br>
मागुती आश्चर्यही करिती । हे होय कैसें म्हणूनी ॥ ३३ ॥ <br>
तं अनंत परिपूर्ण असतां । परिच्छेद मानिती साकारता । <br>
देहधारी कल्पून सत्यत्वे तत्त्वतां । होय नव्हे करिती ॥ ३४ ॥ <br>
पयफेन धवल स्फटिकापरी । कांति फांकत असे अंबरी । <br>
त्रिलोचन पंचवदन त्रिपुरारी । ऐसा देहधारी तूं ॥ ३५ ॥ <br></div><br clear="left">

<div class="shl2"><br>
मूर्तस्त्वं तु परिच्छिन्नाकृतिः पुरुषरूपधक ॥ <br>
अम्बया सहितोऽत्रैव रमसे प्रमथैः सह ॥ २ ॥ <br></div><br clear="left">

<div class="ovi2"><br>
जैशी पुरुषाची आकृति । तेवींच तुझी परिछिन्न मूर्ति । <br>
रमत अससी सहितपार्वती । आणि ते प्रमथगण ॥ ३६ ॥ <br>
आपण जेवी साडेतीन हात । तेवींच तुझाही देह परिमित । <br>
दशभुजादि मात्र असतील विपरीत । मनुष्याहूनी ॥ ३७ ॥ <br>
जेवीं आम्ही स्त्रीसहित । सदनीं असों की रमत । <br>
तेवींच तूंही कांतेशी रत । अससी कैलाशी ॥ ३८ ॥ <br>
आम्हांपाशी असती सेवक । तेवीं तुझिया सेवेसी प्रमथादिक । <br>
ऐसेंचि पाहती सकळिक  । आपणांवरूनी ॥ ३९ ॥ <br></div><br clear="left">

<div class="shl2"><br>
त्वं कथं पंचभूतादि जगदेतच्चराचरम् ॥ <br>
तद्ब्रूहि  गिरिजाकान्त मयि तेऽनुग्रहो यदि ॥ ३ ॥ <br></div><br clear="left">

<div class="ovi2"><br>
ऐसा तूं मूर्तिमान असतां । सर्वभूत चराचराचा केवी कर्ता । <br>
हे सांगे मजप्रति गिरिजाकांता । जरी मजवरी अनुग्रह ॥ ४० ॥ <br>
तूं मूर्तिमानचि सर्व जीव भाविती । निराकार जाणावया केवीं त्या मति । <br>
म्यां चराचर केले तुझी जे उक्ति । भाविती असंभूत ॥ ४१ ॥ <br>
पुरुषापासून आकाश कैसे होय । वायु अग्नि तो कदां न होय । <br>
पृथिवी पाणी जे निर्मिली द्वय । कवणियेपरी ॥ ४२ ॥ <br>
चराचर जंगम स्थावरें । वृक्ष मनुष्य अश्व आणि पांखरें । <br>
पुरुषापासूनि इतुकीं निद्धारे  । कैसेनि होती ॥ ४३ ॥ <br>
मीच सर्वांभूतीं व्यापक । येविशीही कितेक साशंक । <br>
म्हणविती अवयवी जगन्नायक । बैसलासे कैलासीं ॥ ४४ ॥ <br>
कैलाशींचे कोनासी जो बैसे । तो जगीं व्यापक कैसा असे । <br>
आणि आकाशादि भूती वसे । कैसा एकला ॥ ४५ ॥ <br>
गुप्त असे म्हणों चराचरीं । तरी अवयवांत अवयवें असती सारी । <br>
किंवा धाकुटी मूर्ति साजिरी । हृदयामाजीं असे ॥ ४६ ॥ <br>
पाणियामाजीं भूतें गुप्त राहतीं । तेवीं व्यापक असेल सर्वांभूतीं  । <br>
एक म्हणती सत्ता तिहीं जगतीं । व्यापली असे ॥ ४७ ॥ <br>
एक म्हणती जग हे पुरुषे  केलें । हे पुरुषसूक्ती नाहीं काय आलें । <br>
मुखापासून ब्राह्मण झाले । क्षत्रिय बाहूपासूनी ॥ ४८ ॥ <br>
मांडियांपासून वैश्य उद्भवले । शूद्र ते पादापासून जन्मले । <br>
तरी हे ऐसेच असतील झाले । सर्वांगापासूनि ॥ ४९ ॥ <br>
आतां भूतादि हे कैशी होणें । तरी शिवचि मममायादुरत्यय म्हणे । <br>
तस्मात् सत्यसंकल्पाच्या गुणें । ईश्वरें केलें असेल ॥ ५० ॥ <br>
ईश्वर हा सर्वभूतीं राहे । सर्व सूत्रे हलविताहे । <br>
तो जनासी पहावया केवी लाहे । स्थूलदृष्टी ॥ ५१ ॥ <br>
ऐसा गलबला मात्र करिती । मिथ्या कैशी सर्व शास्त्रे होतीं । <br>
उगीच कुतर्के युक्ति पेंचिती । एकमेकांची ॥ ५२ ॥ <br>
असो निश्चय नसतां कवणासी । मोक्ष कैचा पडतां सायासीं । <br>
जरी कृपा असेल श्रीप्रभूसी । तरी सांगावें मजला ॥ ५३ ॥ <br>
जीवाप्रीत्यर्थ कृपा मजवरी । जरी प्रभूची असेल खरी । <br>
तरी हे सांगावें एक निर्धारीं । निश्चय व्हावा जीवां ॥ ५४ ॥ <br>
तुझे रूप तें आहे कैसें । त्वां चराचरा कैसें केलें असे । <br>
सर्व जगीं केवीं तुझें रूप वसतसे । हे कळावे जीवा यथार्थ ॥ ५५ ॥ <br>
या रीतीं रामाचा प्रश्न ऐकूनी । सुप्रसन्न झाला शूलपाणि । <br>
म्हणे तुज जीवाचा कळवळा असें मनीं । तरी अवधारी सांगेन ॥ ५६ ॥ <br></div><br clear="left">

<div class="shl2"><br>
श्रीभगवानुवाच - <br>
साधु पृष्टं महाभाग दुर्ज्ञेयममरैरपि ॥। <br>
तत्प्रवक्ष्यामि ते भक्त्या ब्रह्मचर्येण सुव्रत ॥ ४ ॥ <br></div><br clear="left">

<div class="ovi2"><br>
त्वां पुशिलें तें दुर्ज्ञेय अमरां । परी सांगेन हे मी निर्धारां । <br>
हे सुव्रत हे महाभाग ऐके त्वरां । ब्रह्मचर्यकडूनी ॥ ५७ ॥ <br>
त्वां पुशिले की मानवीजन । यासी माझिया स्वरूपाचें नाहीं ज्ञान । <br>
मी असे सगुण की निर्गुण । की उभयात्मक ऐसें ॥ ५८ ॥ <br>
आणि म्यां हें कैसे निर्मिलें । हे जीवासी यथार्थ पाहिजे कळलें । <br>
तें तुज सांगेन आक्षेपिलें । तुवां म्हणोनी ॥ ५९ ॥ <br>
यथार्थ न कळेचि मानवी जीवां । एतद् विषयींच कायसा प्रस्तावा । <br>
 दुर्ज्ञेय असे स्वर्गस्था देवां । सत्वगुणी असोनी ॥ ६० ॥ <br>
नाना विमानी बैसूनी । क्रीडत असती स्वर्गभुवनीं । <br>
स्त्रियासंगेंशी अमृतपानी । नानाविलास देहसुख ॥ ६१ ॥ <br>
नाना क्रीडा हे करावी । तनु गुप्त करून प्रगट दावावी । <br>
आपुली जनीं आढ्यता व्हावी । इतुकेंचि ज्ञान त्यांचें ॥ ६२ ॥ <br>
परी मजसी यथार्थ जाणावया । ज्ञान नसेचि देवां ऐशिया । <br>
दुःख कष्टले जरी दांत खावूनिया । परी मी तयां न कळे ॥ ६३ ॥ <br>
ऐसें दुर्ज्ञेय सकळांसी । देव दानव मानवांसी । <br>
परी मी सांगेन गा तुजसी । परमप्रिय म्हणोनि ॥ ६४ ॥ <br>
उत्तमव्रती यास्तव सुव्रत । नाम तुझें असे विख्यात । <br>
आणि तुझे भाग्य वर्णनारहित् । जे मी प्रसन्न तुजला ॥ ६५ ॥ <br>
यास्तव महाभाग तूं राम । ऐकें सावधानत्वं निःसीम । <br>
मी मांगेन गुह्य परम । ठेवा अंतरींचा ॥ ६६ ॥ <br>
परब्रह्मीं असावी चित्तवृत्ति । याशीच ब्रह्मचर्य बोलती । <br>
सर्वेद्रियांसहित मनासी उपशांति । तेणेंचि परी ॥ ६७ ॥ <br>
ऐशिया ब्रह्मचर्येकडूनी । सांगेन तें ऐकें गा चापपाणी । <br>
हे  दुर्ज्ञेय असे सर्वालागुनी । परी माझिये कृपें सुलभ ॥ ६८ ॥ <br></div><br clear="left">

<div class="shl2"><br>
श्लोकार्द्ध - पारं यास्यस्यनायासाद्येन संसारवारिधः ॥ <br></div><br clear="left">

<div class="ovi2"><br>
जरी मी कृपा करीं शूलपाणि । तरी यथार्थ ज्ञान होय ज्ञात्यालागूनी । <br>
जया ज्ञाने संसारसागर लंधूनी । अनायासे पार' जाती ॥ ६९ ॥ <br>
सर्व शोकाचे करावें हनन । ऐसा शूल म्यां केला धारण । <br>
यास्तव शूलपाणि मज अभिधान । आणि मोक्षप्रद ॥ ७० ॥ <br>
ऐसा मी सद्गुरु अधिकारियासी । अखण्ड तत्पर जो मत्पदासी । <br>
मी कृपाघन ओळतां तयांसी । सर्वही असे सुलभ ॥ ७१ ॥ <br>
माझें यथार्थ ज्ञान होतां । कळेल हें कैसें झालें कोण कर्ता । <br>
मी कैसा असे जगांअतौता । आणि मजमाजीं जग । ७२ ॥ <br>
यारीतीं जो आपुल्या ठायीं पाहे । तोचि निजांगें ब्रह्मत्व लाहे । <br>
निजांगें ब्रह्म होतांचि राहे । स्थिति सविशेषीं ॥ ७३ ॥ <br>
ऐसें ज्ञान पावे जो माझिया कृपें । तयाचा सर्वही भेद लोपें । <br>
तेणें साधनही न करितां साक्षेपें । भवसागरा लंघी ॥ ७४ ॥ <br>
जन्ममृत्यरूप संसार । हाचि अनुलंघनीय सागर । <br>
अनायासे  तरती सारासार । विचार घेतां ॥ ७५ ॥ <br>
परी माझिये कृपेवांचून । स्वतः करितांही श्रवण मनन । <br>
कदापि नव्हेचि अपरोक्षज्ञान । देवदानव मानवां ॥ ७६ ॥ <br>
तूं म्हणशी देव सत्वगुणी । ते तत्पर असावेत अभेदज्ञानी । <br>
परी फुगले अभिमानेकडोनी । जाणिवेचिया ॥ ७७ ॥ <br>
आम्ही ज्ञातेपणे ब्रह्म जाणूं । अथवा जाणिलें ऐसा घेती आभिमानु । <br>
ते तत्क्षणींच पडती भिन्नु । जाणिव उफाळें ॥ ७८ ॥ <br>
हे मी ब्रह्म अपरोक्षपणीं । अनुभविलें जरी वाच्य त्यागूनी । <br>
तेही करी त्रिपुटीची उभवणी । तेव्हां भिन्न पडे ॥ ७९ ॥ <br>
उगेंचि सहजत्वे ज्ञान स्फुरतां । इकडे ज्ञेय होय तिकडे ज्ञाता । <br>
ऐसें किंचितही दैत उदभवतां । भीती हे न चुके ॥ ८० ॥ <br>
बहुत कासया बोलावें । स्वरूपी जाणणोंचे न संभवें । <br>
तें जाणिल्यावीण अंगचि व्हावें । सद्गुरुकृपें ॥ ८१ ॥ <br>
वृत्तियोगें ब्रह्मानुभवितां । तया अपरोक्ष बोलावें केउता । <br>
वृत्ति ब्रह्म जाणे ब्रह्म न होतां । हेचि भिन्नता द्वैतरूप ॥ ८२ ॥ <br>
यास्तव जंव जंव जाणों जायिजे । तंव तंव वेगळेचि पडिजे । <br>
जाणण्या नेणण्यावीण अंगें होइजे । या नांव ज्ञान अपरोक्ष ॥ ८३ ॥ <br>
वस्तु जरी आपणाहूनी । भिन्न असती वेगळेपणीं । <br>
तरी जाणों येती सुखेंकडूनी । तस्मात् जाणणे न संभवें ॥ ८४ ॥ <br>
तें अंगें आपण पहिलेच आहे । ऐसें हैं विचारें जाणोंन लाहे । <br>
उगेंचि तयासी साधू पाहे । तंव ते दुरावें अत्यंत ॥ ८५ ॥ <br>
अगा परब्रह्म जाणावया । कोणतें तत्त्व समर्थ रामराया । <br>
सूर्यापुढे सनकाडिया । तेवी मनादि वृत्ति ॥ ८६ ॥ <br>
तस्मात् ब्रह्म जाणणेचि न घडे । देव दानव की मनुष्य बापुडे । <br>
जाणती केवीं परप्रकाशें  जडे । आपणां भिन्न कल्पूनि ॥ ८७ ॥ <br>
हे असो बापुडे येर । सर्वात श्रेष्ठ विष्णु शंकर । <br>
तेही न जाणती ब्रह्म चिन्मात्र । भिन्नपणेंशीं ॥ ८८ ॥ <br>
हेही असो जीवाची वार्ता । मी सर्वेश्वर घे जरी जाणीव अहंता । <br>
तरी ब्रह्मरूपी सहज भिन्नता । पड़े अचूक ॥ ८९ ॥ <br>
मागे झाले पुढे होणार । प्रस्तुत  असती जे ज्ञाते नर । <br>
परी जाणिलेंचि नाही अणुमात्र । ब्रह्म कवणेही ॥ ९० ॥ <br>
येथेही रामा मानिशील स्वभावें । ब्रह्मज्ञानचि कदां न संभवे । <br>
तरी अज्ञान जाऊन सुटावे । जीव हे कैसे ॥ ९१ ॥ <br>
ज्ञानचि नव्हे कल्पांतीं । तरी गुरुशास्त्रविचार व्यर्थ जाती । <br>
म्यां केली जितुकी सायास कृति । व्यर्थ झाली म्हणशी रामा ॥ १२ ॥ <br>
तरी अवधारी गुरुमुखेंकडून । करावें महावाक्य विवरण । <br>
ब्रह्म केवढें कैसे लक्षण । सच्चिदानंदता जाणावी ॥ ९३ ॥ <br>
सत्यज्ञानानंदघन । हे विधिमुखें वेदाचें वचन । <br>
अनंणू अदीर्घ अस्पर्शादि खुण । निषेधेमुखाची ॥ ९४ ॥ <br>
या उभयरूपें वेदाची प्रवृत्ति । गुरुमुखें जाणावी निश्चितीं । <br>
अर्थ घेतां शब्द फोल होती । कण घेतां भूस जेवीं ॥ ९५ ॥ <br>
ऐसा जो वेदार्थ घेतला । तया अर्थे अनुभव आला । <br>
अनुभव घेतां क्षय अर्थाला । जेवीं परिपाकी धान्य ॥ ९६ ॥ <br>
हाचि अनुभव आणि अनुभविता । आटती निजांगें ब्रह्म होतां । <br>
परिपाकही न उरे पाहतां । तृप्ति झालिया ॥ ९७ ॥ <br>
अभिन्नज्ञानाची स्फूर्ति ओसरे । उगीच अभेदाची तृप्ति उरे । <br>
परी झालेपण तेही न उरें । या नांव समाधान ॥ ९८ ॥ <br>
ऐसें त्रिपुटीविण समाधान । याचि नांवें यथार्थज्ञान । <br>
यावीण तें अयथार्थ जाणणें । तेणे बंधन न निरसे ॥ ९९ ॥ <br>
असो यथार्थज्ञान वस्तुतंत्र । सद्गुरुकृपें जो पावे स्वतंत्र । <br>
तयासी जग सारे ब्रह्मचिन्मात्र । सहजस्थिति होतसे ॥ १०० ॥ <br>
जेवीं अलंकारामाजी सुवर्ण । आंत बाहेरी आकार असून । <br>
तेवीं सर्व जगी सच्चिद्घन । जग असतां पाहे ॥ १ ॥ <br>
नामरूपावीण या जगासी । रूप कोणतें सत्यत्वेशी । <br>
आकारास्तव नाम सुवर्णासी । अलंकार ऐसें ॥ २ ॥ <br>
ऐसें सुवर्ण दृढ ओळखिलें । मग ते अलंकार जरी नासले । <br>
तरी तें सुवर्ण असें संचलें । जैसे तैसें ॥ ३ ॥ <br>
तेवीं या विशेषामाजीं ब्रह्म आपण । प्रतीतीस येतां सच्चित्धन । <br>
मग जरी जग सारे पावले मरण । तरी ब्रह्म अखण्ड एकरूप ॥ ४ ॥ <br>
ऐसें जे यथार्थ ज्ञान जाणती । तेचि संसारसागरापासून सुटती । <br>
तयासी कांहींच करावें न लगती । अन्य सायास ॥ ५ ॥ <br>
तो जरी कदां न इच्छी मुक्ति । परी ते अचूक होईल तयाप्रति । <br>
असो ऐसें ज्ञान झालिया  वरुती । तो क्रीडे कैसा ॥ ६ ॥ <br>
आपणामाजी सर्व जग । की सर्वांमाजी आपण असंग । <br>
दोहों श्लोकी हा प्रसंग । ध्वनितार्थे बोलूं ॥ ७ ॥ <br></div><br clear="left">

<div class="shl2"><br>
दृश्यते पंच भूतानि ये च लोकाश्चतुर्दश ॥ ५ ॥ <br>
समुद्राः सरितो देवा राक्षसा ऋषयस्तथा ॥ <br>
दृश्यन्ते यानि चान्यानि स्थावराणि चराणि च ॥ ६ ॥ <br>
गंधर्वाः प्रमथा नागाः सर्वे ते मद्विभूतयः ॥<br></div><br clear="left">

<div class="ovi2"><br>
दृश्यत्वे पंचभूतें दिसतीं । आणि जया चतुर्दश लोक म्हणती । <br>
समुद्र पर्वत देवराक्षसादि व्यक्ति । ऋषींसहित ॥ ८ ॥ <br>
स्थावर जंगम चराचर । गंधर्व प्रमथ नाग किन्नर । <br>
अन्यही पशुपक्ष्यादि नर । तितुक्याही माझ्या विभूती ॥ ९ ॥ <br>
हे सर्व जग जितुकें उद्भवलें । जें जें नामरूपात्मक दिसलें । <br>
तेथें संकेतें असें बोलिलें । पुढें विस्तार याचा ॥ १० ॥ <br>
अतळादि सप्तपाताळ । तेवीं स्वर्गादि सप्तताळ । <br>
ऐसे हे चतुर्दश लोक सकळ । जडत्वें दृश्य ॥ ११ ॥ <br>
पंचभूतात्मक हे सारे । यांत वसती जंगम स्थावरें । <br>
नद्या पर्वत समुद्र वृक्षादि अपार । स्थावर बोलिजे ॥ १२ ॥ <br>
येर चालती ते जंगम । तिहीं लोकी राहती करून धाम । <br>
देव दानव मानवादि विषम । पशुपक्ष्यादिक ॥ १३ ॥ <br>
असो हे जितुकें उद्भवलें । दृश्यत्वे आकारासी आलें । <br>
जया पुरुषासी ज्ञान झालें । त्यासी ह्या विभूति माझ्या ॥ १४ ॥ <br>
विभूति म्हणजे मदंश । अस्तिभातित्वें सच्चिदंश । <br>
अलंकारी सारे सुवर्णलेश । दुसरा नाहीं ॥ १५ ॥ <br>
 तेवींच ब्रह्म सच्चिद्धन । तेंचि अस्तिभातित्वें जगपूर्ण । <br>
दुसरें किंचितही नसे आन । या सर्वांमाजी ॥ १६ ॥ <br>
सुवर्ण नेणून अलंकार घेती । ब्रह्म न जाणून जग पाहती । <br>
जग अलंकाराची होतां समाप्ति । मुक्ती ब्रह्मसुवर्णा ॥ १७ ॥ <br>
आकारचि अवधा सुवर्णमय । ब्रह्मगोळचि अवघा ब्रह्म होय । <br>
अलंकार जगासी असे रूप काय । ब्रह्मसुवर्णाविण ॥ १८ ॥ <br>
ऐसें जें उत्तम पहाणें । ह्याची मदविभूति अनुभवणे । <br>
कांहींच न दिसे अधिक उणें । कार्य की कारण ॥ १९ ॥ <br>
आकाशी जैसा मेघ । तेंवींच ब्रह्मस्वरूपी जग । <br>
मेघामाजी आकाश असंग । तेवीं जगी ब्रह्म ॥ २० ॥ <br>
ऐसा ब्रह्म होऊनि । सदां विचरत असे ज्ञानी । <br>
भवभयाची झाली धूळधाणी । देह असतां अक्षयपदीं ॥ २१ ॥ <br>
या रीतीं यथार्थज्ञान सद्गुरुमुखें । होणे त्या जीवन्मुक्त बोलिजें सुखें । <br>
स्वतांच अनुभवी जो असिकें । तो नित्यमुक्त ॥ २२ ॥ <br>
कोठेचि नसे कुंठीत मति । काहीही करितां नसे खंती । <br>
ते नित्यमुक्तपणे स्वसंविति । आम्ही दोघेचि असों ॥ २३ ॥ <br>
चतुर्भुज विष्णु मी सदाशिव । दोघेहि नित्यमुक्त सदैव । <br>
आम्हांसी ज्ञान लोप नसे स्वयमेव । कवणेही काळीं ॥ २४ ॥ <br>
तो तूं विष्णुचा अवतारु । मनीं करूं म्हणशी जगदोद्धारू । <br>
मी पूर्ण करावया जगद्गुरु । पातलों शिव ॥ २५ ॥ <br>
तरी आपणचि गुरुशिष्य दोघे । अवतरून या जगी निजांगें । <br>
संवादमिषे  लागवेगें । जगदोद्धार करूं ॥ २६ ॥ <br>
एवं नित्यमुक्त आम्ही दोन । तिसरा जो का चतुरानन । <br>
तो असून आम्हांसमान । जीवन्मुक्ताकडे आला ॥ २७ ॥ <br>
कारण की रजोगुणाची अधिकता । तेणें ज्ञाता परि संशय उठे चित्ता । <br>
तो फेडावयालागी मागुता । मज गुरूस जाणे लागें ॥ २८ ॥ <br>
एकदा अव्यक्तरूपें म्यां उपदेशिलें । तेणें अभेदज्ञान स्फुरूं लागलें । <br>
मागुती सनकप्रश्ने कुंठित झालें । मन ते बोधिलें म्यां हंसें ॥ २९ ॥ <br>
ययापूर्वीही कल्पान्तरीं । ब्रह्मादि मिळूनि देवतें सारी । <br>
प्रार्थितां म्यांच बोधिले निर्धारीं । संवादमिषे  ॥ १३० ॥ <br>
तो संवादचि रघुनंदना । सांगेन ऐकें एकाग्रमना । <br>
ज्या संवादी हेतु असती नाना । ते सर्व प्रगट करूं ॥ ३१ ॥ <br>
देवांसी दुर्ज्ञेय असें बोलिलें । भिन्नत्वे स्वरूप न जाय लक्षिलें । <br>
तें स्पष्ट कळेल तुज वहिलें । यया संवादें ॥ ३२ ॥ <br>
अन्यासी ब्रह्म जाणणेंचि न घडे । हेही तुजलागी उजेडे । <br>
आणि निर्विशेषाचें रूपडें । येईल प्रतीती ॥ ३३ ॥ <br>
तेवीं सविशेष म्हणिजे काय । हाही स्वतां बाणेल प्रत्यय । <br>
आणि भूतादि हे जगकार्य । कैसे झाले हे कळे ॥ ३४ ॥ <br>
या जगाचा कोण कर्ता । कळेल जगी कैसी व्यापकता । <br>
आणि तुवां जो प्रश्न केला होता । की तुज देहधारी कल्पिती ॥ ३५ ॥ <br>
ऐसा शिव असतां देहधारी । कैशी निर्मिली ही भूतें सारी । <br>
हे आशंका जीवाचें अंतरीं । अज्ञानास्तव झाली ॥ ३६ ॥ <br>
हे असो मानवाची वार्ता । अज्ञान पडे देवां समस्तां । <br>
तयातें मी झालों बोधिता । पूर्वील कल्पी ॥ ३७ ॥ <br>
ऐसे हेतू या संवादाचे । प्रगट कळतील तुज साचे । <br>
अध्याय संपेतों निरूपण याचें । असे ते ऐकावें ॥ ३८ ॥ <br>
हा संवाद अधिकारियासी । श्रवणें बाणतां निश्चयाशीं । <br>
मुक्ति होय त्या अनायासी । या संसारसागरापासूनी ॥ ३९ ॥ <br>
आतां बोलिला विभूतिप्रकार । जो ज्ञानियाचा क्रीडाविहार । <br>
तोचि मागुतां सविस्तर । निर्धार  बोलिजे ॥ ४० ॥ <br></div><br clear="left">

<div class="shl2"><br>
पुरा ब्रह्मादयो देवा द्रष्टुकामा ममाकृतिम् ॥ ७ ॥ <br>
मंदरं प्रययु: सर्वे मम प्रियतरं गिरिम् ॥ <br></div><br clear="left">

<div class="ovi2"><br>
पूर्वी मज पहावयाची इच्छा चित्तीं । ऐसे ब्रह्मादि देव सारे मिळती । <br>
माझिया प्रियतर मंदरगिरी प्रति । ममाकृति पाहों आले ॥ ४१ ॥ <br>
पूर्वी कवणे एके कल्पी । ब्रह्मादि देव मिळती साक्षेपी । <br>
बोलती एकमेका की प्रतापी । कर्ता कोण या जगाचा ॥ ४२ ॥ <br>
आकारा आलों मी पंचवदन । हेंचि माझें रूप सत्यगहन । <br>
निर्विशेष नेणतीच निरंजन । तेव्हां एकाचें एक पाहती ॥ ४३ ॥ <br>
निर्विशेष तो नव्हेचि ठावें । परी सविशेषही न कळे आघवें । <br>
उगेंचि एकदेशी स्वभावें । मजला कल्पिती ॥ ४४ ॥ <br>
मी मायावशें निर्विशेष असून । सविशेषत्वे झालों संपूर्ण । <br>
कोणताही पदार्थ मजहून भिन्न । असेना सहसा ॥ ४५ ॥ <br>
अरे जे संशय कल्पना करिती । तें तरी मजवीण कोण दुजे असती । <br>
परी या अज्ञानाची काय हो कृति । अघटित असे ॥ ४६ ॥ <br>
मायेपासून तृणापर्यंत । मी एकला एक विकाररहित । <br>
तेथे मज म्हणती साडेतीन हात । कैलासी राहे ॥ ४७ ॥ <br>
ऐसें अघटितत्व या अज्ञानाचें । देव भुलविले सतगुणाचे । <br>
तेथें आश्चर्य काय मानवाचें । विपरीत भावावया ॥ ४८ ॥ <br>
ऐसिया अज्ञानाचे खंडण । करावया मी समर्थ असें पूर्ण । <br>
परी मी सर्वव्यापी सचित्घन । उपदेशा योग्य नव्हे ॥ ४९ ॥ <br>
यास्तव मी लीलाविग्रही । देह धरून राहिलों पाही । <br>
अधिकारी पडिले जे अज्ञानप्रवाहीं । ते उपदेशून काढितसें ॥ १५० ॥ <br>
मागे झाले आतां असती । आणि पुढे जे जे अधिकारी होती । <br>
ते ते उपदेशून स्वात्मगति । मेळवीं मी सद्गुरु ॥ ५१ ॥ <br>
एकदेशी मी देहधारी असतां । जीवासी देतसे आत्मसायुज्यता । <br>
त्याही मज सद्गुरुसी न भजतां । अन्य देव धुंडिती ॥ ५२ ॥ <br>
ज्या वेदें होय माझें ज्ञान । तया वेदासी अव्हेरिती मूर्खजन । <br>
नाना मतांचा करिती शीण । इच्छेसारिखा ॥ ५३ ॥ <br>
असो ते मंदभाग्य पशूचे परी । तुज सांगितले की त्याग करीं । <br>
जे भावार्थी प्रज्ञावंत अधिकारी । ते गुरुबोधे तृप्त होती ॥ ५४ ॥ <br>
ऐशिया अधिकारियाच्या उद्धारा । देहधारक झालों गा खरा । <br>
राहिलों मंदरपर्वत शिखरां । जो मज अतितर आवडे ॥ ५५ ॥ <br>
जेथें एकांत असे सहज । द्वैताची नसेचि गजबज । <br>
तोचि कैलास नामें समज । वसतें स्थान माझें ॥ ५६ ॥ <br>
असो तया कैलासगिरीप्रति । ब्रह्मादि देव मिळून येती । <br>
मी साकारचि मानून चित्तीं । करिती प्रश्न मज ॥ ५७ ॥ <br></div><br clear="left">

<div class="shl2"><br>
सार्द्ध श्लोक ॥ स्तुत्वा प्रांजलयो देवा मां तदा पुरतः स्थिताः ॥ ८ ॥ <br>
तान्दृष्ट्वाथ मया देवान लीलाकुलितचेतसः ॥ <br>
तेषामपहृतं ज्ञानं ब्रह्मादीनां दिवौकसाम् ॥ ९ ॥ <br></div><br clear="left">

<div class="ovi2"><br>
माझिया सन्मुख सर्व देव भिवोनी । बद्धांजली हस्त जोडोनी । <br>
स्तविते झाले मजलागूनी । यथामति भिन्नभिन्न ॥ ५८ ॥ <br>
लीलेने मोहाकुलित चित्त । ऐसे देव म्यां देखिले स्वर्गस्थ । <br>
तया ब्रह्मादिकांचे ज्ञान मी हरीत । स्वकीय तेजें ॥ ५९ ॥ <br>
एकाएकी मी षड्गुणैश्वर्यसंपन्न । त्या मज जगद्गुरूतें पाहून । <br>
भयभीत होऊन अंतःकरण । अंजलीपुंट जोडिती ॥ १६० ॥ <br>
निजांगें ब्रह्म मी सदां निश्चळ । कवणेही काळी नव्हें चंचळ । <br>
ऐसें स्वरूपज्ञान में अढळ । मजपाशी असे ॥ ६१ ॥ <br>
नामरूप जरी हे उद्भवलें । ज्ञेयादि त्रिपुटीरूप भेदावलें । <br>
परी तें तिहीं काळी मज नाही स्पर्शलें । यारीतीं वैराग्य अखण्ड ॥ ६२ ॥ <br>
सहजीं स्वभावशक्ती ते ऋद्धि । उत्पन्न सामर्थ्य त्या नांव सिद्धि । <br>
हे उभयरूपें ऐश्वर्य अनादि । मज ईश्वराचें ॥ ६३ ॥ <br>
मोक्षाऐसे दुर्मिळ पवित्र । तयाचें तों म्यां घातले सत्र । <br>
ऐसें औदार्य माझें स्वतंत्र । जगदगुरूचें ॥ ६४ ॥ <br>
यश कैसें त्रिभुवनी व्यापलें । स्वच्छ पूर्ण नाही मळलें । <br>
सर्व देवमानवादिकी स्तविलें । आणि वेदही वर्णी ॥ ६५ ॥ <br>
मीच तारक सकळ जीवांसी । साम्यता कवणा नये अन्या मजऐसी । <br>
ऐशी कीर्ति प्रगट वसे मजपाशीं । कदां उणी नव्हे ॥ ६६ ॥ <br>
ऐसा मी षड्गुणेश्वर्ययुक्त । दैदीप्यमान घवघवीत । <br>
देवी पहातांच सर्वांचे चित्त । मोहें व्याप्त झाले ॥ ६७ ॥ <br>
घाबरून अंजलीपुट जोडिती । चरणीं मस्तक ठेवून नेत्र झांकिती । <br>
स्तवूही नेणती पडली भ्रांती । जयजय करिती स्वमुखें ॥ ६८ ॥ <br>
माझें तेज अत्यंत देखिलें । स्वर्गस्थ ब्रह्मादिकही भ्याले । <br>
पुसावें ऐसें इच्छुन जे आले । तेही विसरून उगें स्तविती ॥ ६९ ॥ <br>
एवं म्यां स्वकीय तेजेंकडून । त्यांचे स्मरणरूप हरिले ज्ञान । <br>
उगेंचि करूं लागले स्तवन । तुटक तुटक वाणीनें ॥ १७० ॥ <br>
ऐसें घाबरले सर्व देव । परि मी जाणतसे अंतर्भाव । <br>
तेव्हां पुसता झालों आभिप्राव । कायरे तुमचा ॥ ७१ ॥ <br>
परि तयांसी काही सुचेना । भ्रांतीच पडली सुरगणा । <br>
असो येरांचे परी चतुरानना । सुचेना कांहीं ॥ ७२ ॥ <br>
पदार्थ जाणावया बुद्धि चतुर । उत्पत्ति करण्यास ब्रह्मा थोर । <br>
परि मी परमात्मा अधिष्ठानमात्र । पाहूं जातां भांबावती ॥ ७३ ॥ <br>
मग इंद्रियदेव तो बहिर्मुख । ते तरी न जाणतीच सच्चित्सुख । <br>
निद्रालयीं होती मम सन्मुख । परी तत्क्षणी नासती ॥ ७४ ॥ <br>
असो माझें निर्विशेषज्ञान । नोहेचि ब्रह्मादिकालागून । <br>
परी सविषेशरूपें ब्रह्माण्डी व्यापून । असें तोही त्यां कळेना ॥ ७५ ॥ <br>
कारण की निर्विशेषरूप आहे कैसें । बुद्धिनिश्चया आलें जो नसे । <br>
तोंवरी सविशेषींही अनुभव नसे । मी व्याप्त कैसा तो ॥ ७६ ॥ <br>
सविशेष निर्विशेष उभय । कळावया एक असे उपाय । <br>
मी साकार सद्गुरु जरी प्रसन्न होय । तरी उपदेशमात्रे दावीं ॥ ७७ ॥ <br>
तस्मात् मुमुक्षुनें एक करावें । साधनसंपन्न आधी व्हावें । <br>
मज साकारसद्गुरूशी शरण यावें । तोषवावे सेवेनें ॥ ७८ ॥ <br>
हा काय निमित्त शरण आला । तो भाव मज ठाउका सद्गुरूला । <br>
ज्ञान देऊन सोडवीन तयाला । उपदेशमात्र ॥ ७९ ॥ <br>
माझें निर्विशेषाचें होतां ज्ञान । सविशेषही कळे त्यालागून । <br>
ते अभय कोण त्यांचे निरूपण । मागे झाले पुढे होणें ॥ १८० ॥ <br>
देव जैसे मजशी भ्यालें । तेवीं मुमुक्षु गुरूपुढें संकोचले । <br>
परी भावार्थे म्यां अंतर परीक्षिलें । असे गुरूरूपें ॥ ८१ ॥ <br>
त्यांसी जरी पुसों नेणवे । परी अनन्यभावें शरण यावें । <br>
मग मी गुरु कृपाळु स्वभावें । स्वतांचि बोधीन त्या ॥ ८२ ॥ <br>
जेवीं देव मज देखोन घाबरती । तयांसी मीच पुसे उमापति । <br>
तेवींच गुरुरूपें  शिष्याप्रति । हेतु काय तो पुसेन ॥ ८३ ॥ <br>
असो देव आधीच अज्ञान । काय म्यां पुसतांही प्रयोजन । <br>
परि त्यासीं नव्हेचि स्मरण । कोण कार्या आलों । ८४ । <br>
कांही काळ जो लोटला । तों ब्रह्मा अंतरी कांहीं स्मरला । <br>
परि तितुका प्रश्न न जाय केला । बरळपणें बोले । ८५ ॥ <br></div><br clear="left">

<div class="shl2"><br>
अथ तेऽसकृदज्ञाना मामाहुः को भवानिति ॥ <br>
अथाब्रुवमहं देवानहमेव पुरातनः ॥ १० ॥ <br></div><br clear="left">

<div class="ovi2"><br>
अज्ञानेकडून व्याप्तचित्त । कोण तूं ऐसें एकदां उच्चारित । <br>
मग मी बोलतां झालों समस्तांतें । अरे मी पुरातन निश्चयें ॥ ८६ ॥ <br>
ब्रह्मा धैर्य धरून झाला बोलता । कीं तूं कोण इतुकेंचि एकदां म्हणतां । <br>
अनुमोदन देती सर्व देवता । हाचि प्रश्न म्हणोनि ॥ ८७ ॥ <br>
ब्रह्मा भ्रांत परी मज अनन्ये । आणि देवही असती तया आधीन । <br>
त्यांचा आशय मी सर्व जाणून । बोलता झालों ॥ ८८ ॥ <br>
अरे मी असे की पुरातन । अद्वैत एकला निरंजन । <br>
तुमचे काय झालें यथार्थज्ञान । विपरीत कां भावितां ॥ ८९ ॥ <br>
ज्या रीती ब्रह्मा मज शरण आला । तेवीं मुमुक्षूने यावें सद्गुरूला । <br>
ब्रह्मा भ्रांतीने जैसा भुलला । तेवीं बुद्धि भ्रांत जरी ॥ ९० ॥ <br>
तरी निश्चयेशी अनन्यभाव । असतां मी कृपाळु गुरु शिव । <br>
तो जरी पुसों नेणे अभिप्राव । तरी मी जाणून पुसेन ॥ ९१ ॥ <br>
काय तुझा गा असे हेतू । पुसतां जरी प्रश्नाची न करवे मातु । <br>
तरी तूं निर्विकार कैसा अनंतु । इतुकेंचि पुसावें ॥ ९२ ॥ <br>
इतुकेंचि अधिकारिये पुसतां । मी सांगेन आपुली अनंतता । <br>
जैसा देवांशी झालों बोलता । मी पुरातन म्हणूनी ॥ ९३ ॥ <br>
परी बुद्धि हे दृढ करावी । इंद्रिये बुद्धीने परतवावी । <br>
अनन्यभावें समर्पावीं । मज गुरुचरणीं ॥ ९४ ॥ <br>
मीच गुरुशिष्यातें देव । ऐसें बोलता मी शिव । <br>
येथे मानितील कोणी जीव । ते शंका ऐके रामा ॥ ९५ ॥ <br>
मी शिव पड्गुणैश्वर्यसंपन्न । तरी सद्गुरूही असावा येणे समान । <br>
ज्ञान वैराग्य तों पाहिजेत दोन । परी सिद्धीसामर्थ्यही असावें ॥ ९६ ॥ <br>
ऐशी शंका व्हावी निरसन । तरी सांगेन तें ऐक निरूपण । <br>
मुमुक्षू साधकेंही येथे अवधान । दिधले पाहिजे ॥ ९७ ॥ <br>
सदगुरूपाशी ही साही असती । ज्ञान तो परिपूर्ण सहजगति । <br>
नामरूपत्याग तेचि निश्चिती । वैराग्य थोर ॥ ९८ ॥ <br>
मोक्षलक्ष्मी जयाचें द्वारीं । तिष्ठताहे ऐश्वर्याची परी । <br>
ऐसा दाता कोण भूमीवरी । जे आपणासगट देता ॥ ९९ ॥ <br>
कृपा जयावरी असे करणे । दृष्टीमात्र तो ब्रह्मरूप होणे । <br>
या परतें यश तें कवणें । ठायीं असे ॥ २०० ॥ <br>
कीर्ति पाहतां अखण्डगती । तरी वेद स्वयें ब्रीद गाती । <br>
एवं षड्गुणैश्वर्य संपत्ति । सद्गुरूपाशी असे ॥ १ ॥ <br>
सहज ऋद्धि वसताती । पहा की अचेतने केवी चालती । <br>
खाती पहाती वास घेती । मुखादि गोलके ॥ २ ॥ <br>
आगंतुक सिध्दिचे लक्षण । न स्वीकारिती ज्ञाते सज्जन । <br>
नाना कंवटालें गुप्त प्रगट होणें । ती त्यागिती गारुडापरी ॥ ३ ॥ <br>
ऐसें असून जे मंदमती । गुरूपाशी सिद्धिसामर्थ्य पाहती । <br>
ते सर्वस्वेशी नागवती । निजात्मसुखा ॥ ४ ॥ <br>
कांहीं न होणे तें कदाचित् झालें । तेथें जयाचें मन विश्वासलें । <br>
परी त्यांत एकदा जरी उणे पडलें । तरी अनन्यत्व मरे ॥ ५ ॥ <br>
अविश्वासे कांस सोडिली । ऐशी कितेक नाहीत भवीं बुडालीं । <br>
तस्मात् साधकें जी स्वहिता प्रवर्तलीं । ती सामर्थ्य न पाहती ॥ ६ ॥ <br>
स्वानुभव आणि प्रबोधशक्ति । जयापाशी दोन निश्चिती । <br>
तेचि सद्गुरु ओळखून मती । अनन्य होती साधक ॥ ७ ॥ <br>
सामर्थ्यबळें जो गुरुत्व दावी । तो गुरु नव्हे तस्कर आडवीं । <br>
कौटालें उगीच लोके भोंदावीं । तेथे हित कैचें ॥ ८ ॥ <br>
कौटालीच जरी गुरु म्हणावे । तरी गारुडी का न बुद्धीने सेवावे । <br>
सामर्थ्य पाहती ते शिष्य अंगीकारावे । तरी कां न पाळावे पशु ॥ ९ ॥ <br>
ऐसेचि गुरुशिष्य भूमीवरी । असंख्य होतील वेषधारी । <br>
अंधासवें पडती गारीं । आंधळीं जातां ॥ २१० ॥ <br>
असो ऐसे जे दोधे अनधिकारी । ते उपयोगा न येती ब्रह्मसाक्षात्कारीं । <br>
तयासी त्यागावें पशूचे परी । जीवन्मृतजगीं ॥ ११ ॥ <br>
अज्ञानरूप सरे रजनी । ज्ञानसूर्य उंचावें गगनीं । <br>
उपदेशमात्र पूर्ण समाधानी । धन्य ते गुरुशिष्य दोघे ॥ १२ ॥ <br>
असो रामा मुख्य अधिकारियानें । देहलोभ सोडून शरण जाणें । <br>
ज्ञात्या गुरूपासून ज्ञान पावणें । अभेद अक्षयी ॥ १३ ॥ <br>
गुरूचें ऐश्वर्यतेज पाहूनी । भीति जरी उरे शिष्याचें मनीं । <br>
तरी उपदेशितां त्या ब्रह्मज्ञानीं । भीतीने रिघाव कैसा ॥ १४ ॥ <br>
ऐसे कोणी जरी कल्पितां । मी तयाचे भीतीसी निरसिता । <br>
जेवीं म्यां देवांशी अनुग्रह करितां । सर्व भीती काढिली ॥ १५ ॥ <br>
गुरुशिष्याचिये मिळणीं । भेदाची होतसे धूळधाणी । <br>
तेथें भय तरी उरे कोठोनी । द्वैतानुयायी ॥ १६ ॥ <br>
प्रथमतः कांही में जाय वाटलें । तें संघष्टणें जाय निरसलें । <br>
तेव्हां उभयताही एकचि झाले । दंपत्यापरी ॥ १७ ॥ <br>
असो देवांचा माझा संवाद । परोक्षरीतीं न पहावा भेद । <br>
हा गुरुशिष्यांचा अभेदबोध । अधिकारिये जाणावा ॥ १८ ॥ <br>
ब्रह्माबुद्धिदेवतेइंद्रिय । हा तरी माझाचि असे समुदाय । <br>
ऐसा मी अधिकारी निश्चय । श्रवण करीं गुरुमुखें ॥ १९ ॥ <br>
मी जो शिव तोचि श्रीसद्गुरु । मज अनाथाचे माहेरु । <br>
दीनाचा केलासे अंगिकारू । अभेद संवादी ॥ २२० ॥ <br>
या रीतीच जें जें बोलणें । अपरोक्षत्वें साधकें  घेणें । <br>
असो आतां संवादाचे खुणे । सादर व्हावें ॥ २१ ॥ <br>
अरे देवहो तुम्हां कैशी भ्रांति । मी पुरातन सच्चित्घन मूर्ति । <br>
या सृष्टीच्या आदि अंती । आणि मध्येही तैसाचि ॥ २२ ॥ <br></div><br clear="left">

<div class="shl2"><br>
आसं प्रथममेवाहं वार्तामि च सुरेश्वराः ॥ <br>
भविष्यामि च लोकेऽस्मिन्मत्तो नान्योऽस्ति कश्चन ॥ ११ ॥ <br></div><br clear="left">

<div class="ovi2"><br>
देवहो सृष्टीपूर्वी मी एक । असतां मीच झालों सकळिक । <br>
भूत भावी वर्तमान तिन्ही लोक । दुजे काय येथे मजहूनि ॥ २३ ॥ <br>
हे सृष्टि नामरूपात्मक सारी । झालीच नव्हती चित्सागरीं । <br>
तरंगवीण समुद्रापरी । मी एकलाचि असें ॥ २४ ॥ <br>
वायूवीण जेवीं आकाश । तेवीं मायेवीण मी परेश । <br>
सच्चिनधन अविनाश । परब्रह्म ॥ २५ ॥ <br>
मनेवीण जेवीं प्रत्यगात्मा । तेवीं मायेवीण मी परमात्मा । <br>
अभेद परी दिधली उपमा । शिष्यबोधार्थ ॥ २६ ॥ <br>
आत्मा अस्ति भाति प्रिय जाणावा । परमात्मा सच्चिदानंद ओळखावा । <br>
येथे  वाउगाचि प्रीत्यर्थ नांवा । भेद झाला ॥ २७ ॥ <br>
मनादि नासतां आत्मा मी आहे । हेचि अस्तित्व सद्रप पाहे । <br>
जया आधिष्ठानावरी उमटों लाहे । भ्रम हा सारा ॥ २८ ॥ <br>
नेणिवेचा जो जाणता । भातित्वे तो लयसाक्षी निरीक्षिता । <br>
हेचि ज्ञानघन चिद्‌रूपता । लक्षण दुसरें ॥ २९ ॥ <br>
अनुभव नसतां सुखदुःखावीण । अनुभाव्यरूप आनंदघन । <br>
हेचि ब्रह्मीचे तिसरे लक्षण । अकृत्रिम असे ॥ २३० ॥ <br>
सच्चिदानंद हे ब्रह्मलक्षण । याचे पुढे विशद निरूपण । <br>
या चिन्हेंशीयुक्त मी पुरातन । सृष्टीपूर्वी ॥ ३१ ॥ <br>
त्या मज निश्चळ चित्सागरावरी । माया उठिली चंचळ लहरी । <br>
त्या मायेसरिशी नामरूपें सारी । जगकल्पना उमटे ॥ ३२ ॥ <br>
लहरीसवें तरंगमाळा । पाणी असून दिमती डोळां । <br>
तेवीं मज सच्चित्धन विशाळा । नामें ठेविली मायेस्तव ॥ ३३ ॥ <br>
उगाचि आकार बुद्बुदाचा । तेवींच आकार या जगाचा । <br>
उभयामाजीही पाहतां साचा । ब्रह्म पाणीच असे ॥ ३४ ॥ <br>
मीठ मोती आणि गार । हे पाणियाचे तीन प्रकार । <br>
तेवींच जडचंचळ आणि मिश्र । अन्यथा भाव स्वरूपाचे ॥ ३५ ॥ <br>
तस्मात् सर्वजगी मी ब्रह्म असें । विकारामाजीही पाणी जैसें । <br>
मजवेगळे जगीं कांही नसे । तरंगी काय पाण्याविण ॥ ३६ ॥ <br>
पाण्याविण तरंग न व्हावे । तरी तें पाणीच कां न म्हणावें । <br>
जग तेंचि ब्रह्म आघवें । नामकल्पना कासया ॥ ३७ ॥ <br>
तरंग जेवीं मागें झालें । त्यां आंत बाहेर पाणी संचले । <br>
तेवीं जग जें  पूर्वी होऊन गेलें । तें तें मीच ब्रह्मरूप ॥ ३८ ॥ <br>
आतां वर्तमानी तरंग जे दिसती । त्या तरंगी पाणियाची वस्ती । <br>
तेवीं वर्तमानी जया जगा उत्पत्ति । त्यां आंत बाहेरी मी चित्धन ॥ ३९ ॥ <br>
पुढे होणार जे तरंग । त्यामाजी पाणीच त्याचे सर्वांग  । <br>
तेवीं आतां पुढे होणार जग । त्यां त्यां मध्ये असंग मी ॥ २४० ॥ <br>
एक स्थिर एक चंचळ । स्थावर जंगमादि सकळ । <br>
एक उत्पन्न होतांचि नासे केवळ । एक विलंबवरी राहती ॥ ४१ ॥ <br>
परी त्या सकळांमाजी मी एकला । दुसरा पदार्थचि नाही मिळाला । <br>
नामरूपाचा मात्र भ्रम झाला । माझिया न कळण्यानें ॥ ४२ ॥ <br></div><br clear="left">

<div class="shl2"><br>
श्लोकार्द्ध ॥ व्यतिरिक्तं च मत्तोऽस्ति नान्यत्किंचित्सुरेश्वराः ॥<br></div><br clear="left">

<div class="ovi2"><br>
अगा हे सुरेश्वरहो सहजीं । या सर्वही नामरूप जगामाजीं । <br>
मजविरहित अन्य किंचितही दुजी । वस्तु जात नाहीं ॥ ४३ ॥ <br>
सुरेश्वर संबोधन जें  दिधलें । यांत इतकेंचि असे सुचविलें । <br>
तुम्ही देवादि दिसतां वेगळले । परी मीच की तुम्ही असा ॥ ४४ ॥ <br>
देव दानव मानव । पशुपक्षी गो अश्व । <br>
हे स्थावर जंगम सर्व । मजवीण येथे काय ॥ ४५ ॥ <br>
सर्पामाजी जेवी दोरी । की रजतामाजी शिंप सारी । <br>
तेवीं यया सर्व जगामाझारीं । मजवीण वस्तु नाहीं ॥ ४६ ॥ <br>
पुरुषामाजी जेवीं स्थाणु । की अलंकारामाजीं जेवीं सुवर्णु । <br>
तेवीं जगामाजीं मी सच्चित्घनु । अन्य दुजें कांही नसे ॥ ४७ ॥ <br>
घटामाजीं जेवीं मातीं । पटीं तंतूचि आदिअंतीं । <br>
तेवीं मी या सर्व जगती । मजवीण यांत काय दुजें ॥ ४८ ॥ <br>
तरंगामाजीं जेवीं पाणी । की ज्वाळेमाजी अवघा अग्नि  । <br>
तेवीं मी या सर्वजगीं असें व्यापूनी । रतिमात्र दुजें नाहीं ॥ ४९ ॥ <br>
सुवर्णाचे मणी केले । सुवर्णतंतूनेंचि ओविले । <br>
वरी सुवर्णपत्रिये मढिले । तया व्याप्य व्यापलें म्हणावें ॥ २५० ॥ <br>
जग हे अस्ति भाति प्रियात्मक । त्या अंतरीं मी अनंत व्यापक । <br>
बाहेरीही मी सतचित्तघन एक । व्याप्य व्यापक या नांवें ॥ ५१ ॥ <br>
सुवर्णेवीण दुजें आढळेना । मजवीण येथे काही असेना । <br>
मग व्याप्य व्यापकाची कल्पना । कासया वाउगी ॥ ५२ ॥ <br>
सर्व बैसलें साधकाचें अंतरीं । ही सर्व भावना जावी सारी । <br>
यास्तव श्रुतिमाउली बोध करी । यांत आहे ते ओळखा ॥ ५३ ॥ <br>
या सर्वांमाजीं ब्रह्म एक । एक पाहतां नसे अनेक । <br>
सर्व हे नाहींच निश्चयात्मक । आहे तें ब्रह्म ॥ ५४ ॥ <br>
एवं तुम्हांसहित सर्व जग । मीच असें एकला अभंग । <br>
नट जैसें नानापरी आणी सोंग । परी तो नट एकला ॥ ५५ ॥ <br>
तुम्ही कोण तूं होतें पुसिलें । त्यास्तव निजरूप म्यां सांगितलें । <br>
एक निर्विशेष निश्चळ पहिले । दुजें साविशेषत्वे जगीं ॥ ५६ ॥ <br>
सविशेष तरी झालेंचि नाहीं । निर्विशेषचि असे कालीं तिहीं । <br>
परी सविशेषावीण निर्विशेष कहीं । अनुभवासी न ये ॥ ५७ ॥ <br>
आधी सुवर्ण ओळखावें । मग अलंकारामाजी पहावें । <br>
की अलंकारी आधीं सुवर्ण जाणावें । निखळ सुवर्ण मग ॥ ५८ ॥ <br>
तेवीं  सच्चीदानंद ब्रह्म जाणावें । मग जगी आस्ति भातित्वें पहावें । <br>
की जगांतील आधी ब्रह्म ओळखावें । मग तें निखळ ब्रह्म ॥ ५९ ॥ <br>
निखळ ब्रह्म कळल्यावीण । जगीं पहावें ते बाणे खूण । <br>
जगीं ब्रह्म ओळखिल्यावीण । निखळब्रह्म प्रतीती न ये ॥ २६० ॥ <br>
निखळब्रह्म तें निर्विशेष । जगी व्यापलें तें सविशेष । <br>
हे हेतु हेतुमद्धाव असती विशेष । एकमेकां बोधार्थ ॥ ६१ ॥ <br>
तस्मात् देवहो माझें निर्विशेषरूप । त्यावरी जगताचा आरोप । <br>
त्या सविशेषामाजीही अल्प । निर्विशेषावीण काय ॥ ६२ ॥ <br>
असो दोन्ही रूपी हे प्रकार सांगितले । यारीतीं माझें ज्ञान पाहिजे झालें । <br>
तरी तुम्ही भिन्नपणे अज्ञाने जें केलें । तें नासेल तत्क्षणीं ॥ ६३ ॥ <br>
मग तुम्हीही मीच होऊनी । भोगाल जीवन्मुक्तिसुखालागुनी । <br>
अंती निर्विशेषामाजीं समरसूनी । जातां पुन्हां उद्भवाना ॥ ६४ ॥ <br>
तुम्हां ऐसें न कळे जयासी । तया प्रबोधावें सायासी । <br>
याच कारणे मी कैलासवासी । देह धरून न राहिलों ॥ ६५ ॥ <br>
मागे झाले पुढे होणार । सध्यां असती जे नारीनर । <br>
चतुष्टय येतांचि अधिकार । मीच सद्गुरु बोधीत असे ॥ ६६ ॥ <br>
परी हे कृत्रिमरूप धरिलें । नटें जैसें सोंग आणिलें । <br>
परी तो नट जाणतसें वहिलें । तेवींया मी मिथ्या जाणे ॥ ६७ ॥ <br>
परी इतर जे उगेचि पाहती । ते सोंगासीच सत्य म्हणती । <br>
तेवीं तुम्हां ऐशी पडली जया भ्रांति । ते मज भाविती साकार ॥ ६८ ॥ <br>
असो साकार मिथ्या तरी खरा । परी सत्यत्वा मेळवी ज्ञानदारां । <br>
तस्मात् मुमुक्षूसी आरंभी थारा । सद्गुरूचा ॥ ६९ ॥ <br>
सदगरूपासून ब्रह्मज्ञान । त्या ज्ञानेंचि होयिजे आभिन्न । <br>
अभिन्न होतांचि समाधान । पुसावें न लगे ॥ २७० ॥ <br>
असो एक माझें रूप निर्विशेष । दुसरें जगी व्यापक सविशेष । <br>
त्या सविशेषामाजींच निर्दोष । उपदेष्टा गुरु ॥ ७१ ॥ <br>
तुम्ही कोण तूं होतें जें  पुशिलें । तें साकल्य तुम्हांस सांगितलें । <br>
तरी ऐसेंच जाणून अभिन्न व्हा वहिले । प्रसादें माझिया ॥ ७२ ॥ <br>
सविशेष जग हे जितकें । तें सर्व मीच हे सांगितले असिकें । <br>
आतां वेगळालें सकौतुकें । मीच असें हें बोलिजे ॥ ७३ ॥ <br></div><br clear="left">

<div class="shl2"><br>
श्लोकार्द्ध ॥ नित्योऽनित्योऽहमनघो ब्रह्मणं ब्रह्मणस्पतिः ॥ १२ ॥ <br></div><br clear="left">

<div class="ovi2"><br>
नित्यामाजी नित्यत्व । वेदामाजीं मी चिद्‌रूपत्व । <br>
ब्रह्मादि सुखी आनंदत्व । स्वामित्वे मी निष्पाप ॥ ७४ ॥ <br>
घटसत्ता पटसत्ता बोले न्याय । भूतभौतिके आहेत हा जनप्रत्यय । <br>
त्या सर्वांमाजीं माझें सद्‌रूप होय । तें तें नामरूप त्यागूनी ॥ ७५ ॥ <br>
आकाश वायु तेज आहे । आप पृथ्वी त्रैलोक्य आहे । <br>
चत्वारखाणीं जडत्वे आहे । तो आहेपणा मी सद्‌रूपें ॥ ७६ ॥ <br>
आहेपणा वेगळां काढितां । नाहीपणा उरे खालता । <br>
तो नाहीपणा या जगा समस्तां । आहे तो मी सदा आहे ॥ ७७ ॥ <br>
चित्रांमाजी जेवीं भिंती । तेवीं आहेपणे मी सर्वांभूतीं । <br>
चित्रे तो नाहीपणेच मिरवती । भिंतीचा आहेपणा घेऊनी ॥ ७८ ॥ <br>
तेवीं माझा आहेपणा घेऊनी । जग मिरवे नामरूपपणीं । <br>
नामरूपें जाती जरी आटोनी । तरी मी अस्तित्वें उरें ॥ ७९ ॥ <br>
यां सर्वांसी सत्यत्व जे वाटलें । तें माझें सत्यत्व न जाणिल्यामुळे । <br>
माझें सत्यत्व जाणतां शून्य पडलें । नामरूपासी ॥ २८० ॥ <br>
ब्रह्म शब्दें चारी वेद । वेद म्हणिजे जाणीव प्रसिद्ध । <br>
तया वृत्ति ज्ञानामाजी विशद । ज्ञप्तिरूपें तो मी ॥ ८१ ॥ <br>
अथवा शब्दब्रह्मदेव । त्या माजी अर्थ हा विशद । <br>
त्या अर्थामाजीं मी शुद्ध बुद्ध । प्रत्यगात्मा ब्रह्मविषय ॥ ८२ ॥ <br>
अथवा हिरण्यगर्भ ब्रह्मशब्दें । त्या चंचलामाजीं जाणीव अभेदें । <br>
तोचि चिद्‌रूपत्वे मी विशदें । असें अलिप्तत्वे ॥ ८३ ॥ <br>
आतां ब्रह्मयादि सुखभोग निके । एकापरीस शतशतगुणें अधिकें । <br>
त्यामाजीं माझा निष्कलंकें । निरतिशयानंद ॥ ८४ ॥ <br>
एकाहून एक मोठे । एक पाहतां एक विटे । <br>
ऐसें जें अकरा प्रकारे सुख गोमटें । तया सातिशय म्हणावें ॥ ८५ ॥ <br>
ब्रह्मानंदाच्या कणा आंत । इतुकी ही सुखें अंतर्भूत । <br>
या आनंदापरीस दुजा नसेचि अद्भूत । यास्तव हा निरतिशय ॥ ८६ ॥ <br>
एवं जडामाजीं मी सद्‌रूप । चंचळामाजी मी  चिद्‌रूप । <br>
सुखामाजीं मी आनंदरूप । अलिप्तत्वें अनघ ॥ ८७ ॥ <br>
सद्‌रूप जडासी उपादान । चंचळासी चिद्‌रूप कारण । <br>
सुखासी आनंद प्रयोजन । तिही रूपें तिहींमाजी ॥ ८८ ॥ <br>
हे उगेंचि अधिकत्वें देखिलें । यास्तव एकेकाते एक वर्णिलें । <br>
परी त्रयत्रय असे व्यापलें । तिहींही माजी ॥ ८९ ॥ <br>
जडांमध्ये मी जड नव्हें । चंचळीं परी मी न हालवें । <br>
सुखदुःखीं असें परी म्यां न व्हावें । सुखदुःखा ऐसें ॥ २९० ॥ <br>
जड चंचळ उंचनीच योनि । जन्मती पावती सुखदुःखालागूनी । <br>
हे तरी अभिमाने पापपुण्याची करणी । मी नातळे उभया ॥ ९१ ॥ <br>
सर्व जरी जन्मे नासे । परी मद्‌रूप नव्हे त्या त्या ऐसें । <br>
या रीती मी निष्पाप असें । भूत भावी वर्तमानीं ॥ ९२ ॥ <br>
हेही समष्ठिरूपचि सांगितलें । सर्वांमाजी सच्चित्धनानंद व्यापलें । <br>
आतां भिन्न भिन्न भूत मौतिक झालें । त्यां माजीही मी परब्रह्म ॥ ९३ ॥ <br>
सर्व भूतांत श्रेष्ठ आकाश । तें व्यापक असे चौभूतांस । <br>
परी त्याचाही मी गर्भाविनाश । तेव्हां दशदिशा मी नव्हें कैसा ॥ ९४ ॥ <br></div><br clear="left">

<div class="shl2"><br>
दक्षिणांच उदंचोऽहं प्रांचः प्रत्यंच एव च ॥ <br>
अधश्चोर्ध्वं च विदिशो दिशश्चाहं सुरेश्वराः ॥ १३ ॥ <br></div><br clear="left">

<div class="ovi2"><br>
 दक्षिणोत्तर पूर्वपश्चिम । ईशान्यादि संधि मध्यम । <br>
अधोर्ध्व  दशदिशां मी आत्माराम । सुरेश्वर हो व्यापलों ॥ ९५ ॥ <br>
आकाशी पंच भूते मिश्रित । तीगाळून काढिली जरी समस्त । <br>
उरे आकाशाचा गर्भ शाश्वत । तो मी अनंत परमात्मा ॥ ९६ ॥ <br>
जड में आकाश भतरूप । तेंही व्यापून ठेलें नामरूप । <br>
मग मी परमात्मा अरूप । न व्यापी कैसा ॥ ९७ ॥ <br>
आकाशामध्ये जे नेणिव । हा पृथ्वीचा जडभाव । <br>
आकाशी मृदुत्वाचा ठाव । तेंचि आप बोलिजे ॥ ९८ ॥ <br>
भासरूप दिसें जें आकाश । तोचि तेजाचा प्रकाश । <br>
अवकाशी जो निरोधांश । तोचि वायु ॥ ९९ ॥ <br>
नेणीव मृदुत्व आणि भासकत्व देख । चौथें निरोधत्व काढितां निश्चळ एक । <br>
उरे तेंचि निश्चयात्मक । परब्रह्म जाणावें ॥ ३०० ॥ <br>
नेणीव नसतां जाणीव उरे । शून्य नसतां आस्तित्व पुरे । <br>
मृदुत्व नसतां जें का निर्धारें । तें परब्रह्म ॥ १ ॥ <br>
वेगळेपणे जे पाहवें । त्यासी आकाश ऐसें म्हणावें । <br>
तो भास मोडतां अभिन्न व्हावें । तेंचि निजांगें ब्रह्म ॥ २ ॥ <br>
स्तब्ध परी हात हालवितां । चंचळवायु उमटे पाहतां । <br>
तो निरोधचि आकाशी नसतां । तेंचि मायारहित ब्रह्म ॥ ३ ॥ <br>
एवं चत्वारभूत आकाशीचें काढिलें । याचि नांवें आकाश गाळिलें । <br>
नंतर उर्वरीत जें कांहीं उरलें । तें खंब्रह्म श्रुति म्हणे ॥ ४ ॥ <br>
ऐसा मी नामरूपावीण । दशदिशा असें व्यापून । <br>
जडचंचळ पदार्थ निर्माण । होऊन नासती मजमाजीं ॥ ५ ॥ <br>
शदब्रह्म जया नांवें बोलिला । तो वेद मज आदिगुरूपासून प्रगटला । <br>
त्यांत अर्थरूपें मीच संचलों भला । आणि अथर्वणही मीच ॥ ६ ॥ <br></div><br clear="left">

<div class="shl2"><br>
सावित्री चापि गायत्री स्त्री पुमानपुमानपि ॥ <br>
त्रिष्ट्रब्जगत्यनुष्टुप् च पंक्तिश्छन्दत्रयीमयः ॥ १४ ॥ <br></div><br clear="left">

<div class="ovi2"><br>
त्रिकाण्डरूप जो का वेद । जगतीपंक्ति त्रिष्टुप् अनुष्टुप् छंद । <br>
गायत्री सावित्री लिंगभेद । स्त्रीपुरुषनपुंसक ॥ ७ ॥ <br>
अहं ब्रह्मास्मि जें  स्फुरण । जैशी परावाचेची आठवण । <br>
तोचि शदब्रह्म मूळ पूर्ण । प्रणवात्मक वेद ॥ ८ ॥ <br>
अपौरुष अव्यक्त होता । जेधवां स्वयंभू झाला प्रगता । <br>
तेव्हां स्पष्ट होय त्या व्यक्ती अतौता । नादरूप ॐकार ॥ ९ ॥ <br>
तया प्रणवाचे निरूपण । पुढे असें होईल श्रवण । <br>
प्रस्तुत शब्दब्रह्म वेदांचे लक्षण । बोलिजेताहे ॥ १० ॥ <br>
एकचि नाद विभागला । पंचाशत् प्रकारे झाला । <br>
चारी वाचेंतून प्रगटला । अक्षर रूपें ॥ ११ ॥ <br>
अआदिक हे वर्ण सोळा । कादिमांत पंचवीत स्पर्शमेळा । <br>
यरादि सात उष्मकळा । ह क्ष हे दोन ॥ १२ ॥ <br>
एवं पन्नास मात्रा भिन्नभिन्न । एक स्वर झाला विभागून । <br>
त्यांत अर्थ प्रगटला येऊन । चंचळी जाणीवरूप ॥ १३ ॥ <br>
जीवेश्वराचे जेथें ऐक्य । तयाशी म्हणावें महावाक्य । <br>
तेचि चोविसाक्षरी अर्थैक्य । गायत्री प्रगटली ॥ १४ ॥ <br>
चोविसाक्षरचि ते गायत्री । त्रिप्रणव युक्त ते सावित्री । <br>
पंचप्रणव तुर्यपाद सहतंत्री । सरस्वती बोलिजे ॥ १५ ॥ <br>
असो पन्नास मातृका मागेपुढे । होतां अनंत शब्द उठती गाढे । <br>
त्यांत लिंगत्रय अपैसें निवडे । स्त्री पुरुष नपुंसक ॥ १६ ॥ <br>
अमितपदें या नांव गद्य । परिमित पदांशी बोलिजे पद्य । <br>
श्लोक प्रबंधरूप होय वेद्य । अर्थशब्द द्वारां ॥ १७ ॥ <br>
एकादशाक्षरें चरणासी । त्रिष्टुप्छंद म्हणावे त्यासी । <br>
द्वादशाक्षरें जगतिच्छंदासी । अनुष्टुप् अष्टाक्षरें ॥ १८ ॥ <br>
पांच पांच अक्षरे एकसरा उठती । प्रतिचरणीं तो छंदपंक्ति । <br>
या विरहित विंशति एकोनविंशति । तो बृहच्छंद ॥ १९ ॥ <br>
असो अवघा हा वेदराव । जो सर्वज्ञ दाखवी रूपनांव । <br>
शेखी विचारद्वारां करी अभाव । निर्विशेषी मेळवी ॥ ३२० ॥ <br>
विशब्दें मुख्य जाणीव । तें जाणिवरूप सविशेषशिव । <br>
मीच असें स्वयमेव । वर्ण अक्षरादि ॥ २१ ॥ <br>
कर्म आणि उपासना । कांडी प्रवर्तक शेखीं ज्ञाना । <br>
यास्तव बोलिजे त्रयीमय वचना । शब्दब्रह्मवेदासी ॥ २२ ॥ <br>
मंत्र नाम धेय अर्थवाद । विधिनिषेधरूप संवाद । <br>
ऐशी हे पांच अंगें विशद । अर्थबोधक असती ॥ २३ ॥ <br>
बहुपदें मिळती या नांव मंत्र । नामधेय दाखवी पदार्थमात्र । <br>
अर्थवाद फलश्रुति अणुमात्र । प्रवृत्यर्थ दाविलीं ॥ २४ ॥ <br>
स्वस्वरूपाचे ज्ञान व्हावें । यास्तव विधिनिषेधरूप बोलावें । <br>
तेंही कळेल प्रसंगें स्वभावें । उभयमुखें पावे कैसा ॥ २५ ॥ <br>
यज्ञादि कर्मी प्रवृत्ति तें कर्म । आश्रमवर्णाचे नेम ते धर्म । <br>
अनुसंघानात्मकवृत्तीसी उपशम । त्या नांव उपासना ॥ २६ ॥ <br>
स्वतां आपणासी जाणावें । भेद त्यागून अभिन्न व्हावें । <br>
ज्ञान बोलिजे याचि नांवें । त्रिविधा प्रतीति ॥ २७ ॥ <br>
ज्ञान उपासन तरी मद्‌रूप । परी अध्ययनादि कर्म हे माझें रूप । <br>
त्यांत मजवीण कोणते अल्प । पदार्थ भिन्न असती ॥ २८ ॥ <br></div><br clear="left">

<div class="shl2"><br>
सत्योऽहं सर्वगः शान्तस्रेताग्निगौर्यहं गुरुः ॥ <br>
गौर्यहं गव्हरं चाहं द्यौरहं जगतां विभुः ॥ १५ ॥ <br></div><br clear="left">

<div class="ovi2"><br>
सत्य मी सर्वत्रीं सर्वगत । आश्रमत्रयाग्नि अध्यापनगुरुख्यात । <br>
गिरिगव्हर अंतरिक्षादि स्थितिमंत । या जगताचा प्रभु मी ॥ २९ ॥ <br>
 निर्विशेष  जें मी सत्यब्रह्म । तेंचि सविशेषीं सर्वगत परम । <br>
ब्रह्मचर्यादि तिन्ही आश्रम । त्यांचे पूज्य अग्नि ते मी ॥ ३३० ॥ <br>
अध्यापन करविता जो गुरु  । तो मीच असें की शंकरू । <br>
गौरव म्हणजे शब्द उपचारू । कर्मी प्रवर्तवी ॥ ३१ ॥ <br>
पाताळादि स्वर्गापर्यंत । जे जे रहात असती समस्त । <br>
ते ते गिरिगव्हरादिस्थितिमंत । जगत् हे सारें ॥ ३२ ॥ <br>
तें जगतही मीच अंगें । तया प्रवर्तवीं मी प्रसंगें । <br>
आणि वेदगुरु होऊन लावी मार्गे । कर्मादिकांच्या ॥ ३३ ॥ <br>
आणि सर्वांचा मीच विभु । उत्पत्ति स्थिति संहर्ता प्रभु । <br>
परी मी अलिप्त स्वयं प्रभु । तिन्ही अवस्थेसी ॥ ३४ ॥ <br>
मी एकलाचि विस्तारलों । पूज्य पूजक दोन्ही झालों । <br>
देवताही होऊन बैसलों । मातें म्यां भजावया ॥ ३५ ॥ <br></div><br clear="left">

<div class="shl2"><br>
ज्येष्ठः सर्वसुरश्रेष्ठो वरिष्ठोऽहमपांपतिः ॥ <br>
आर्योऽहं भगवानीशस्तेजोऽहं चादिरप्यहम् ॥ १६ ॥ <br></div><br clear="left">

<div class="ovi2"><br>
ज्येष्ठ श्रेष्ठ आणि वर्षिष्ठ । अपांपति सुरश्रेष्ठ । <br>
आर्य भगवान ईश स्पष्ट । तेज मी आणि आदिही ॥ ३६ ॥ <br>
सर्वांआदि मी प्रगटलों । प्रकृति पुरुषात्मक झालों । <br>
तोचि आदिनारायण बोलिजेलों । जाणता सर्वज्ञ ॥ ३७ ॥ <br>
तोचि मी ज्येष्ठ आणि श्रेष्ठ । बहुता काळांचा वर्षिष्ठ । <br>
तो मी झालों सुरश्रेष्ठ । विष्णवादि देव ॥ ३८ ॥ <br>
विष्णवादि देवीं मी प्रवेशलों । तेथें पूज्य भज्य होऊनी बैसलों । <br>
 मर्त्यादि अधमदेहीं संचरलों । तेव्हां झालों पूजक भजक ॥ ३९ ॥ <br>
सर्व जीवनाचे जीवन । तो मी एकचि नारायण । <br>
नाराउदकचि माझें स्थान । अथवा नरा अधिष्ठान मी ॥ ३४० ॥ <br>
एवं सर्वांसी मी आधार । अपांपति मी चित्सागर । <br>
जग हे मजवरी तरंगाकार । उत्तमाधम मध्यम ॥ ४१ ॥ <br>
मजहून दुजा नाहीं वर्य । यास्तव मजचि बोलती आर्य । <br>
भगवान् षड्गुण ऐश्वर्य । माझ्या ठायीं आकल्प ॥ ४२ ॥ <br>
तो मी ईश्वर निजतेजें । ब्रह्मादि नाचवीतसे भोजें । <br>
आणि सर्वांआदि मी सहजें । आहे तैसा असें ॥ ४३ ॥ <br>
एकचि वेदरूप मी असतां । अग्राह्यअल्पमतीयांसमस्तां । <br>
याचि हेतू झालों चतुर्विधता । त्रिकांडात्मक ॥ ४४ ॥ <br></div><br clear="left">

<div class="shl2"><br>
ऋग्वेदोऽहं यजुर्वेदः सामवेदोऽहमात्मभू: ॥ <br>
अथर्वणश्च मन्त्रोऽहं तथा चांगिरसो वरः ॥ १७ ॥ <br></div><br clear="left">

<div class="ovi2"><br>
मीच ऋग्वेद यजुर्वेद मी । मीच सामवेद अथर्वण मी । <br>
स्वतांचि झालों स्वयंभूमी । मीच अथर्वांगिरस ॥ ४५ ॥ <br>
वेदत्रय मुख्य असती । प्रणव त्रिमात्रात्मक गति । <br>
या तिहींतून अथर्वण निश्चितीं । मंत्ररूपें निवडिला ॥ ४६ ॥ <br>
 अथर्वांगिरस जो पांचवा । हाचि श्रेष्ठ उपनिषद् भाग जाणावा । <br>
तोचि वेदांत मोक्षप्रद जीवा । मीच असें स्वयंभू ॥ ४७ ॥ <br>
वेद प्रणवात्मक मी स्वतां झालों । यास्तव मी स्वयंभू बोलिजेलों । <br>
की पुरुषरूपें ब्रह्मा उद्भवलों । तोही मीचि ॥ ४८ ॥ <br>
हे असो अंगप्रत्यंगें । शास्त्रपुराणादि वेदाची अंगें । <br>
तितुकीही मीच असंगें । नामरूपेशीं तें ऐकें ॥ ४९ ॥ <br></div><br clear="left">

<div class="shl2"><br>
इतिहासपुराणानि कल्पोऽहं कल्पवानहम् ॥ <br>
नाराशंसी च गाथाहविद्योपनिषदोऽस्म्यहम् ॥ १८ ॥ <br></div><br clear="left">

<div class="ovi2"><br>
इतिहास आणि पुराणें । कल्पादि शास्त्रे आणि व्याकरण । <br>
नाराशंतीरूपें रुद्राध्याय पूर्ण । उपनिषदें आणि गाथा ही मी ॥ ३५० ॥ <br></div><br clear="left">

<div class="shl2"><br>
श्लोकः सूत्राणि चैवाहमनुव्याख्यानमेव च ॥ <br>
व्याख्यानानि परा विद्या इष्टं हुतमथाहुतिः ॥ ॥ १९ ॥ <br></div><br clear="left">

<div class="ovi2"><br>
श्लोक आणि सूत्रे सारी । यांची अनुव्याख्याने वरीं । <br>
अन्य व्याख्याने विद्यानुकारी । यज्ञहोम होमद्रव्य मी ॥ ५१ ॥ <br></div><br clear="left">

<div class="shl2"><br>
सार्द्ध द्वौ श्लोकौ ॥ दत्तादत्तमयं लोकः परलोकोऽहमक्षरः ॥ <br>
क्षरः सर्वाणि भूतानि दान्तिः शान्तिरहं खगः ॥ २० ॥ <br>
गुह्योऽहं सर्ववेदेषु आरण्योहमजोऽ प्यहम् ॥ <br>
पुष्करं च पवित्रं च मध्यं चाहमतः परम् ॥ २१ ॥ <br>
बहिश्वाहं तथा चांतः पुरस्तादहमव्ययः ॥  <br></div><br clear="left">

<div class="ovi2"><br>
परलोकाची व्हावया प्राप्ति । इहलोकी नाना दानें करिती । <br>
ते उभयलोक आणि दानेही निश्चिती । मीच असें स्वयमेव ॥ ५२ ॥ <br>
आणि मीच की अविनाश अक्षर । अथवा सर्वभूतादि मीच क्षर । <br>
शांति दांति आदि हे पवित्र । अथवा वनें पुष्करादि ॥ ५३ ॥ <br>
मुख्य मी वेदाचे गुह्यगूज । पूर्णपणे तो मी एकचि अज । <br>
परी या सर्वांमध्येही सहज । आणि तैसाचि बाहेरी ॥ ५४ ॥ <br>
मागें दशदिशा मी आहे म्हणोनी । बोलिलें होतें श्लोक व्याख्यानीं । <br>
मागुती आदरें द्विरुक्तीवाणी । बोलतां दोष नाहीं ॥ ५५ ॥ <br>
मागे पुढे आंत बाहेरी । मीच असें व्याप्य व्यापक सारीं । <br>
कोण कोण बाह्य आणि अंतरीं । भिन्न भिन्न निरोपूं ॥ ५६ ॥ <br></div><br clear="left">

<div class="shl2"><br>
ज्योतिश्चाहं तमश्चाहं तन्मात्राणीन्द्रियाण्यहम् ॥ २२ ॥ <br>
बुद्धिश्वाहमहंकारो विषयाण्यहमेव हि ॥<br></div><br clear="left">

<div class="ovi2"><br>
बाहेरीअंधार आणि प्रकाश । सूर्यास्तव होतसे आकाश । <br>
तेही मीच की अविनाश । विकार सांडूनी ॥ ५७ ॥ <br>
दशेंद्रिय बुद्धि अहंकार । हे सूक्ष्म देहाचे प्रकार । <br>
सर्व देहांतरी असती साचार । शब्दादि तन्मात्रांसहित ॥ ५८ ॥ <br>
भोक्त्यासी विषय सलग्न अंतरीं । तेचि भोग्यत्वे उमटले बाहेरी । <br>
 शब्दस्पर्शादि पदार्थमात्रीं । तेचि पंचविषय ॥ ५९ ॥ <br>
हे असो ब्रह्मांडा अंतरीं । देवादिके वसती सारी । <br>
ते तुम्ही मीच की निर्धारीं । बोलिजेत असे ॥ ३६० ॥ <br></div><br clear="left">

<div class="shl2"><br>
ब्रह्मा विष्णुमहेशोहमुमा स्कन्दो विनायकः ॥ २३ ॥ <br>
इन्द्रोऽमिश्च यमश्चाहं निर्जतिर्वरुणोऽनिलः ॥<br></div><br clear="left">

<div class="ovi2"><br>
ब्रह्मा विष्णु महेश मीचि । उमा स्कंद गणपति मीचि । <br>
इन्द्र अग्नि यम निरृति मीचि । वरुण आणि वायु ॥ ६१ ॥ <br>
बाहेरी ब्रह्मा सत्यलोकीं । राहून जगकल्पना करी निकी । <br>
विष्णु वैकुंठी परी अवतरे अनेकीं । रक्षावया सज्जन ॥ ६२ ॥ <br>
हे उभयरूपीहि मीच असें । आणि महेश मी कैलासी बसें । <br>
उमा स्कंद गणपतिही नसे । मजहून भिन्न ॥ ६३ ॥ <br>
हे असो इंद्रादि अष्टदिकपाळ । अष्टदिशांचे करिती प्रतिपाळ । <br>
तेही देव असें मीच सकळ । अस्ति भाति प्रियरूपें ॥ ६४ ॥ <br>
हे इतुकेही देव बाहेरी असतां । देहांतरी झाल्या इंद्रियदेवता । <br>
त्याचि कोणकोणत्या ऐकें समस्ता । संक्षेपें बोलूं ॥ ६५ ॥ <br>
ब्रह्मा बुद्धि होऊन अंतरीं । व्यापारतसे तिहीं व्यापारी । <br>
जाणीवरूपें विष्णु रक्षण करी । तेंचि अंतःकरण ॥ ६६ ॥ <br>
मी रुद्ररूपें अहंकाराचें । दैवत हे असे की साचें । <br>
आतां दिक्पाल तें बहिरिंद्रियांचे । दैवत असती ॥ ६७ ॥ <br>
इंद्र पाणि अग्नि वाचा । यमनिर्जति दैवत गुदाचा । <br>
वरुण जिव्हा वायु त्वचा । सूर्य तो चक्षु ॥ ६८ ॥ <br></div><br clear="left">

<div class="shl2"><br>
कुबेरोऽहं तथेशानो भूर्भुवः स्वमहर्जनः ॥ २४ ॥ <br>
तपः सत्यं च पृथिवी चापस्तेजोऽनिलोऽप्यहम् ॥ <br></div><br clear="left">

<div class="ovi2"><br>
कुबेर जाणि ईशान । हेही दैवतें मीच दोन । <br>
आतां इहपरलोक मीच संपूर्ण । त्यांची नांवें ऐका ॥ ६९ ॥ <br>
भूलोक म्हणजे मृत्युलोक । भुवः म्हणजे अंतरिक्षलोक । <br>
स्वः म्हणजे स्वर्गलोक । हें त्रैलोक्य ऐसें ॥ ३७० ॥ <br>
याही वेगळे लोक चार । तेही बोलिजेत नामप्रकार । <br>
महर्लोक जनोलोक साचार । तप सत्यलोक मीचि ॥ ७१ ॥ <br>
इतुकीयांशी आधार आप पृथिवी । तेही वाचेनें बोलतां कळावी । <br>
त्या वाचेशी तेज वायूची शक्ति  असावी । तेचि क्षुधातृषादि ॥ ७२ ॥ <br>
मुख्य अग्नीच मी असतां । तेज वाचा मदंश तत्वतां । <br>
एक पृथ्वी मीच ऐसे पाहतां । सप्तलोकही मीचि ॥ ७३ ॥ <br></div><br clear="left">

<div class="shl2"><br>
आकाशोऽहं रविः सोमो नक्षत्राणि ग्रहास्तथा ॥ २५ ॥ <br>
प्राणः कालस्तथा मृत्युरमृतं भ भूतमप्यहम् ॥<br></div><br clear="left">

<div class="ovi2"><br>
मुख्य आकाशचि  मी असतां । चंद्र नक्षत्रा नसे भिन्नता । <br>
प्रकाशकारक मीच सविता । आणि सर्व ग्रहही मी ॥ ७४ ॥ <br>
मुख्य वायु मी ज्या  ब्रह्माण्ड विहरण । तरी पिंडी मीच पंचप्राण । <br>
तैसेचि जन्ममृत्युकालपूर्ण । अमृतही मीचि ॥ ७५ ॥ <br></div><br clear="left">

<div class="shl2"><br>
भव्यं भविष्यत्कृत्स्नं च विश्वं सर्वात्मकोऽप्यहम् ॥ २६ ॥ <br>
ओमादौ च तथा मध्ये भूर्भवः स्वस्तथैव च ॥<br></div><br clear="left">

<div class="ovi2"><br>
झाले होणार जें जें करणें । तें तें मीच अंगें होणें । <br>
सर्व विश्वात्मकी जेवीं सुवर्णे । असिजे अलंकारी तेवीं म्यां ॥ ७६ ॥ <br>
आदिॐकार मध्य व्याहृती । भूर्भुवस्वः ज्याते म्हणती । <br>
या रीतीं गायत्रीजप ब्राह्मण करिती । तें मीच की अंगें ॥ ७७ ॥ <br></div><br clear="left">

<div class="shl2"><br>
ततोऽहं विश्वरूपोजस्म शीर्ष च जपतां सदा ॥ २७ ॥ <br>
आशितं पायितं चाहं कृतं चाकृतमप्यहम् ॥<br></div><br clear="left">

<div class="ovi2"><br>
तस्मात् विश्वरूपचिही मी । ॐमादिशीर्ष जपती अंतर्यामी । <br>
भुक्तपीत तेंही सकळ मी । केलें न केलेंही मीच ॥ ७८ ॥ <br></div><br clear="left">

<div class="shl2"><br>
 परं चैवापरं चाहमहं सर्वपरायणः ॥ २८ ॥ <br>
अहं जगद्वितं दिव्यमक्षरं सूक्ष्ममव्ययम् ॥<br></div><br clear="left">

<div class="ovi2"><br>
मीच पर आणि अपर । परायण असे सर्वत्र । <br>
मीच जगाचे हित दिव्यअक्षर । सूक्ष्म अव्यय मी ॥ ७९ ॥ <br></div><br clear="left">

<div class="shl2"><br>
प्राजापत्यं पवित्रं च सौम्यमग्राह्यमग्रियम् ॥ २९ ॥ <br>
अहमेवोपसंहर्ता महाग्रासौजसां निधिः ॥<br></div><br clear="left">

<div class="ovi2"><br>
पवित्र सौम्य मी प्रजापति । तेजस्वी अग्राह्य मज म्हणती । <br>
ओजसानधिग्रासक अंतीं । मीच उपसंहर्ता ॥ ३८० ॥ <br></div><br clear="left">

<div class="shl2"><br>
श्लोकार्द्ध ॥ हृदये देवतात्वेन प्राणत्वेन प्रतिष्ठितः ॥ ३० ॥ <br></div><br clear="left">

<div class="ovi2"><br>
सर्वांच्या अंतरी जो मी बसें । देवतारू मीच विलसें । <br>
प्राणरूपें  प्रतिष्ठून असें । देहमात्र जितुका ॥ ८१ ॥ <br></div><br clear="left">

<div class="shl2"><br>
 शिरश्चोत्तरतो यस्य पादौ दक्षिणतस्तथा ॥ <br>
यश्च सर्वोत्तरः साक्षादोंकारोऽहं त्रिमात्मकः ॥ ३१ ॥ <br></div><br clear="left">

<div class="ovi2"><br>
मकार कारणरूप अज्ञान । तोचि भागकल्पिला दक्षिण । <br>
पादशब्दें उत्पत्तिस्थान । असे सर्वांचें ॥ ८२ ॥ <br>
सर्व प्रपंच हेंचि शिर । अकारादि उत्तरोत्तर । <br>
जडत्वा पावले समग्र । साकारत्वें ॥ ८३ ॥ <br>
सर्वांतरत्व चंचल उकार । तोचि उभयसंधींशी भातमात्र । <br>
ऐसा त्रिमात्रात्मक ॐकार । साक्षात् मीच असें ॥ ८४ ॥ <br>
अकाराशी उकार मेळवितां । ओकार उमटे उच्चारितां । <br>
मकार त्यामध्ये मिश्र होतां । ओमिति प्रगटे ॥ ८५ ॥ <br>
एवं अकार उकार मकार । अर्धमात्रा ते ध्वनिउच्चार । <br>
त्यामध्ये जाणिवेचा प्रकार । एवं प्रणव पंचांगें ॥ ८६ ॥ <br>
अकार तोचि सर्वदृश्य । उकार चंचलत्वे सर्वावभास । <br>
मकार अज्ञान कारण दोहींस । ही प्रकृतीची अंगें तीन ॥ ८७ ॥ <br>
ध्वनिमात्र ते मूळप्रकृति । जाणता पुरुष स्वयंज्योति । <br>
एवं प्रकृति पुरुषात्मक निश्चितीं । सविशेष ॐकार मी ॥ ८८ ॥ <br>
मागे झाले पुढे होणार । वर्तमानी जें जें जगमात्र । <br>
तितुकेंही अवघे एकाक्षर । ब्रह्म जाणावें ॥ ८९ ॥ <br>
पन्नास मातृका जेथून होती । वर्णास्तव शब्दाची उत्पत्ति । <br>
तया अनंत शब्दांनी वेद म्हणती । अनंतावैवेदाः ॥ ३९० ॥ <br>
तोचि मी ॐकार सर्वजनासी । उपास्य ध्येयरूप निश्चयेंशीं । <br>
गति आणि अवगतीसी । ॐकारचि कारण ॥ ९१ ॥ <br></div><br clear="left">

<div class="shl2"><br>
ऊर्ध्वं चौन्नामये यस्मादधश्चापनयाम्यहम् ॥ <br>
तस्मादोंकार एवाहमेको नित्यः सनातनः ॥ ३२ ॥ <br></div><br clear="left">

<div class="ovi2"><br>
ऊर्ध्वगति नेणार जीवासी । तेवींच दावी अधोगतीसी । <br>
तस्मात् ॐकार मी आविनाशी । एक नित्य सनातन ॥ ९२ ॥ <br>
जितुका असे जंगम प्राणि । त्यामाजी जी हंसाक्षरे दोन्ही । <br>
उभय अक्षरांशी बोलिजे वाणी । ॐकार त्रिमात्रात्मक ॥ ९३ ॥ <br>
ऐसा सर्व प्राणियांच्या देहीं । ॐकार असे सर्वदाही । <br>
तयासी गुण मिळतां तेणें रीती पाहीं । वर्तणूक होतसे ॥ ९४ ॥ <br>
रज तमें होतसे अधःपात । सत्वगुणें ऊर्ध्वगती पावत । <br>
येणे रीती मी अधोर्ध्व नेत । प्रणवरूपें ॥ ९५ ॥ <br>
कामक्रोधादि रजाच्या वृत्ति । येणे रीती पुनरावृत्ति । <br>
जरी कामयी  स्वर्गप्राप्ति । परी तेही अधअव्हाट ॥ ९६ ॥ <br>
आलस्यनिद्रा प्रमाद । हे तमोगुणाचे छंद । <br>
येणे अंधतमी पावणे प्रसिद्ध । निर्यगादि अधोगमन ॥ ९७ ॥ <br>
जये क्षणीं सत्त्वगुण मिळे । उमटती शांति शमदमादि सोहळे । <br>
विचारारूढ होतां निवळे । ज्ञान तेंचि ऊर्ध्वगमन ॥ ९८ ॥ <br>
एवं अधोगती देणार । तो मीचि सनातन ॐकार । <br>
तरी येथे ध्यानाचा प्रकार । अभ्यासावा साधकें  ॥ ९९ ॥ <br>
आत्मा हाचि पूर्वारणी । प्रणव तोचि उत्तरारणी । <br>
ध्यान हेचि मंथास्थानी । तेव्हां ऐक्यज्ञानाग्नि प्रगटे ॥ ४०० ॥ <br>
ज्ञानाग्नि प्रगटलिया वरी । नामरूपें जळती सारीं । <br>
एकरूप अभेदें मी निर्विकारी । गुरुशिष्यत्व जाऊन उरें ॥ १ ॥ <br>
ऐसा मी एकाक्षर ब्रह्म । साधकासी विश्रांतिधाम । <br>
त्या मज ॐकारा प्रणव नाम । किंनिमित्त तें ऐका ॥ २ ॥ <br></div><br clear="left">

<div class="shl2"><br>
ऋचो यजूंषि सामानि यो ब्रह्मा यज्ञकर्मणि ॥ <br>
प्रणामये ब्राह्मणेभ्यस्तेनाहं प्रणवो मतः ॥ ३३ ॥ <br></div><br clear="left">

<div class="ovi2"><br>
त्रैविद्य ऋग्यजुः सामासी । जो ब्रह्मा यज्ञादि कर्मासी । <br>
प्रेरीतसे ब्राह्मणादिकांसी । यास्तव मी प्रणवमान्य ॥ ३ ॥ <br>
असो प्रणव नामाची व्याख्या केली । सांगरूपें तो मागें वर्णिली । <br>
आतां सर्वव्यापकता निरूपिली । पाहिजे कैसी ॥ ४ ॥ <br></div><br clear="left">

<div class="shl2"><br>
स्नेहो यथा मांसपिण्डं व्याप्नोति व्यापयत्यपि ॥ <br>
सर्वान् लोकानहं तदत्सर्वव्यापी ततोऽस्यहम् ॥ ३४ ॥ <br></div><br clear="left">

<div class="ovi2"><br>
स्नेह जैसें व्यापे मांसपिंडासी । आंत बाहेरी माझी व्याप्ति तैशी । <br>
व्यापलों म्हणून नाम मजशी । सर्वव्यापक ॥ ५ ॥ <br>
स्नेहादिकांत चर्म बुडविलें । अथवा घृतादिकांत शर्करादि घोळिलें । <br>
तें जैसे आंत बाहेर व्यापलें । तिळप्राय कोरडें नुरे ॥ ६ ॥ <br>
तेवीं आंत बाहेरी देह सारा । अथवा ब्रह्माण्ड पदार्थमात्रा । <br>
व्यापलों असें यास्तव गिरी । सर्वव्यापी बोलिजे ॥ ७ ॥ <br>
अथवा जीवन जैसें स्निग्ध असे । कीं मृदत्वें आकाश सर्वां व्यापितसे । <br>
घटापरी पिण्ड ब्रह्माण्ड व्यापलेसे । सूक्ष्मत्वें म्यां व्याप ॥ ८ ॥ <br></div><br clear="left">

<div class="shl2"><br>
ब्रह्मा हरिश्च भगवानाद्यन्तं नोपलब्धवान् ॥ <br>
ततोऽन्ये च सुरा यस्मादनन्तोऽहमितीरितः ॥ ३५ ॥ <br></div><br clear="left">

<div class="ovi2"><br>
ब्रह्मा हरि भगवंत । आणि स्वर्गवासी देव समस्त । <br>
न जाणतीच कदां आदि अंत । यास्तव अनंतमान्य मी ॥ ९ ॥ <br>
अनंतत्व माझें निर्विशेषाचें । पुढे बोलेन कैसें तें वाचें । <br>
परी अनंतत्व सविशेषाचें । कैसें तें ऐका ॥ ४१० ॥ <br>
ब्रह्मदेव आणि नारायण । आणि तुम्ही सर्व हे सुरगण । <br>
माझें सविशेषात्मक रूप संपूर्ण । याचा आद्यंत जाणूं न शका ॥ ११ ॥ <br>
पक्षी जेवीं आकाशी फिरती । परी आकाशाची सीमा नेणती । <br>
तेवीं देहधारक जितुक्या मूर्ती । नेणती आद्यंत माझा ॥ १२ ॥ <br>
भगवान् शब्दें मी कैलासवासी । त्या आद्यंत न कळे माझा मजसी । <br>
मुर्ति तितुक्या एकदेशी । सर्व एकदां केवीं देखे ॥ १३ ॥ <br>
अथवा ब्रह्मा बुद्धि विष्णु अंतःकरण । अहंकार रुद्र इंद्रिय देवगण । <br>
हे मज आत्मयाचें व्यापकपण । जाणती कैसे ॥ १४ ॥ <br>
मन जरी चपळ अति । एकदेशीच होय व्याप्ति । <br>
दशदिशा नव्हे एक समयगति । अनंतत्व जाणावया ॥ १५ ॥ <br>
समुद्रावरील जैशा लहरी । मोजवती ना एकसरी । <br>
ऐसा मी सविशेषही निर्धारीं । विषय नव्हे कवणाचा ॥ १६ ॥ <br>
असो कवणासी न लगे अंत । यास्तव नामें मी अनंत । <br>
आतां मजसी तारक ऐसें वेद म्हणत । तेंचि कैसें अवधारा ॥ १७ ॥ <br></div><br clear="left">

<div class="shl2"><br>
गर्भजन्मजरामृत्युसंसारभवसागरात् ॥ <br>
तारयामि यतो भक्तं तस्मात्तारोऽहमीरितः ॥ ३६ ॥ <br></div><br clear="left">

<div class="ovi2"><br>
गर्भ जन्म मृत्यु जरा भय । संसार सागरांतून निश्चय । <br>
तारीतसे भक्त समुदाय । तस्मात् तारक मी बोलिजे ॥ १८ ॥ <br>
जन्ममृत्युरूप हे संसृति । सागरापरी नोलंध्य आति । <br>
अज्ञानरूप पडिलें आवर्ती । सुटिका येथून दुर्गम ॥ १९ ॥ <br>
ययापासून सुटावें इच्छुन । मज सद्गुरूसी आले शरण । <br>
ते मद्भक्त ऐक्यज्ञाने बोधन । सोडवीजे म्यां ॥ ४२० ॥ <br>
अथवा प्रणवरूप मी तार । त्या मातें उपासिती जे नर । <br>
त्यांसी तारिता मी शंकर । ॐकार रूपें ॥ २१ ॥ <br>
आतां माझें सूक्ष्मरूप । व्यापून कैसें सर्व व्याप्य । <br>
तें बोलिजे अरूप । जसें असें तैसें ॥ २२ ॥ <br></div><br clear="left">



<div class="shl2"><br>
चेतविधेष देहेष जीवत्वेन वसाम्यहम् ॥ <br>
सूक्ष्मो भुत्वा च हृदेशे यत्तत्सूक्ष्मं प्रकीर्तितः ॥ ३७ ॥ <br></div><br clear="left">

<div class="ovi2"><br>
चतुर्विध देह जितुके । त्यांचे हृदयाकाशामाजीं निकें । <br>
सूक्ष्म जीवत्व होऊन वसे मी कौतुकें । त्या मज सूक्ष्म बोलती ॥ २३ ॥ <br>
जरायुजादि चारी खाणी । त्यांतें जीववी जीवत्व धरूनी । <br>
हृदयाकाशीं सूक्ष्मत्वें व्यापूनी । तिन्ही व्यापार चालवी ॥ २४ ॥ <br>
अथवा अन्न प्राण मन विज्ञान । हे चतुर्विध कोश देह संपूर्ण । <br>
त्यांत मी वसतसे आनंदघन । अतिसूक्ष्मत्वें ॥ २५ ॥ <br>
पटाअंतरी जैसा तंतु । तया तंतूमाजी कापूस समस्तु । <br>
त्या कापुसामाजी अंशु विख्यातु । सूक्ष्म दृष्टीने कळे ॥ २६ ॥ <br>
तेवी देहा आंत प्राण असे । त्या प्राणाहून मन सूक्ष्मत्वे वसे । <br>
त्या मनाहून विज्ञान वसतसे । अतिसूक्ष्मत्वें ॥ २७ ॥ <br>
त्या विज्ञानाहून कोटिगुण । अतिसूक्ष्म मी आनंदघन । <br>
अंतर्दृष्टीने पाहतां अवलोकून । अनुभवा येतों ज्ञानियाचे ॥ २८ ॥ <br>
ऐसाचि कीटकापासून ब्रह्मयावरी । सूक्ष्मत्वें वसें मी निर्विकारी । <br>
यास्तव सूक्ष्म मज बोलती निर्धारीं । आतां मी स्वप्रकाश कैसा ॥ २९ ॥ <br></div><br clear="left">

<div class="shl2"><br>
महातमसि मग्नेभ्यो यत्प्रकाशये ॥ something missing ?<br>
विद्युद्वलतुलं रूपं तस्माद्वैद्युतम स्म्यहम् ॥ ३८ ॥ <br></div><br clear="left">

<div class="ovi2"><br>
अज्ञानीमग्न भक्ताकारणें । आत्मज्ञानाचा प्रकाश करणे । <br>
विद्युत्प्रायवृत्तीमाजी स्फुरद्‌रूप होणें । तस्मात् वैद्युत मीचि ॥ ४३० ॥ <br>
अज्ञानतमी वाउंगेचि पडले । नाथिल्याचि अभिमानें गुंतलें । <br>
ते मदंश जीव व्यर्थचि भ्रमले । जन्ममृत्युरूप संसारी ॥ ३१ ॥ <br>
त्यांत अनंत जन्मींचें सुकृत । असेल एखादिया तो तरावें इच्छित । <br>
नंतर गुरुचरणीं होय रत । तो मद्भक्त मी म्हणोनि ॥ ३२ ॥ <br>
त्यासी मीच गुरुरूपें प्रगटून । बोधे प्रकाशवी ऐक्यज्ञान । <br>
ऐसा बाहेरी मी गुरुपूर्ण । स्वप्रकाशक प्रकाशीं ॥ ॥ ३३ ॥ <br>
अंतरी जो मी आनंदघन । कर्णी पडतांचि गुरुवचन । <br>
होत वृत्तीसी प्रकाशमान । अपरोक्षत्वें ॥ ३४ ॥ <br>
विद्युल्लता क्षणांत नासे । मी अक्षयी स्वकीय प्रकाशें । <br>
वृत्तीमाजी किंचित् स्फुरतसें । यास्तव विद्युत् बोलिलें ॥ ३५ ॥ <br>
एवं आंत बाहेरी प्रकाशकता । तो मी एकचि विकारापरता । <br>
आणि ईश्वरत्व कैंसें तें अतां । बोलिजे सविशेषत्वें ॥ ३६ ॥ <br></div><br clear="left">

<div class="shl2"><br>
एक एव यतो लोकान् विसृजामि सृजामि च ॥ <br>
विवासयामि गृण्हमि तस्मादेकोऽहमीश्वरः ॥ ३९ ॥ <br></div><br clear="left">

<div class="ovi2"><br>
एकच मी या सर्व लोकांत । उत्पन्न करोनि संरक्षित । <br>
लयकाळी सर्वांतें ग्रासीत । यास्तव मी एक ईश्वर ॥ ३७ ॥ <br>
एक मी निर्विशेष असतां । मायिक स्फुरण झाले न होतां । <br>
तेचि माया चंचळरूपें जाणतां । मी असें सर्वज्ञ ॥ ३८ ॥ <br>
चंचळतेचि जडत्वें प्रकृति । जाणता पुरुष मी स्वयंज्योति । <br>
परी उभयांसी स्त्रीपुरुष आकृति । किमपि नसे ॥ ३९ ॥ <br>
तोचि अर्धनारी नटेश्वर । तोचि षड्गुणात्मक ईश्वर । <br>
शिवशक्ति आदि नामप्रकार । तया विकारासी ॥ ४४० ॥ <br>
प्रकृतीमुळे मज सर्वज्ञपण । सर्वज्ञामुळे प्रकृतीसी चळण । <br>
ऐसें एकमेकांचे साह्यपण । असे जगत्कारणत्वें ॥ ४१ ॥ <br>
मुळी स्फुरण मी ब्रह्म म्हणोनी । तोचि अहंबहुस्यां झाला ध्वनि । <br>
तेचि इच्छा बोलती तयालागुनी । सत्यसंकल्प ॥ ४२ ॥ <br>
अमुक व्हावें हें इच्छिलें । त्या इच्छेसरिसे निर्माण झालें । <br>
परी झालें तें निःशेष नाथिलें । तेव्हां सत्यसंकल्पही मिथ्या ॥ ४३ ॥ <br>
असो चंचळ जो स्वभाव । गुणापर्यंत मायेपासाव । <br>
वेगळालें ठेविलें नांव । हेतूपरत्वें ॥ ४४ ॥ <br>
गुणसाम्य गुणक्षोभिणी । महत्तत्व शुद्ध सत्वगुणी । <br>
हे इतुकेही नामाची करणी । एका चंचळाची ॥ ४५ ॥ <br>
मुळी इच्छा जे गुप्त होती । ते प्रगटती झाली भूताकृति । <br>
या जडत्वासी कारण अव्याकृती । अविद्या बोलिजे ॥ ४६ ॥ <br>
पुढे भूतें गुण मिळती जेधवां । अष्टधाप्रकृति नाम तेधवां । <br>
तेथून सप्तदशात्मक स्वभावा । उत्पत्ति होती झाली ॥ ४७ ॥ <br>
तयाचें करितां पंचीकरण । स्पष्टत्व आलें भूतांलागून । <br>
आणि चारी खाणीही झाल्या निर्माण । जरायुजादि ॥ ४८ ॥ <br>
सत्रा तत्त्वं तेचि इंद्रिय । खाणीत प्रवेशला हा समुदाय । <br>
मग मी ईश्वरत्वें प्रवेशता होय । तेव्हां जीवत्व आलें ॥ ४९ ॥ <br>
एवं ईक्षण आरंभी शेवटी प्रवेश । इतुकें निर्माण करी मी ईश । <br>
परी हे मायिकरूप सविशेष । बोलिजे माझें ॥ ४५० ॥ <br>
आतां जीवाचे व्यापार । अनेक परी पांचचि विकार । <br>
त्या पांचांसीही जागृति प्रकार । एकचि बोलिजे ॥ ५१ ॥ <br>
या जागृतीचा संस्कार । चित्तीं उठे भासमात्र । <br>
तें स्वप्न दुसरें विश्रांति थार । सुषुप्ति तिसरी ॥ ५२ ॥ <br>
जरी अनंत जन्माच्या पुण्यकोटि । नरदेहीं सद्गुरूची होय भेटी । <br>
मोक्ष लाभे उठाउठी । तस्मात् मोक्ष हे कृति जीवाची ॥ ५३ ॥ <br>
एवं जागृदादि मोक्षापर्यंत । जीवाचे हे सर्व असे कृत । <br>
त्यांत जाणीवपणे असे रक्षित राहणे असें जोवरी । ५४ ॥ <br>
आपेआपचि नाश पावे । हेचि संहाराचे रूप जाणावें । <br>
एवं सृष्टि स्थिति संहार व्हावें । परी आरोपावें मजवरी ॥ ५५ ॥ <br>
मुळी इच्छा सृष्टि होण्याची । त्याचें नाम ठेविलें विरिची । <br>
जाणीवरूपें पालन तोचि । सत्वगुणी विष्णु ॥ ५६ ॥ <br>
नेणीव होतांचि विस्मरण । तमोगुणें पावताती मरण । <br>
तोचि मी रुद्रनामें आरोपण । होणे मजवरीसंहार ॥ ५७ ॥ <br>
जेधवां उत्पत्तीचा काळ । तेव्हां मी निर्मीतसे सकळ । <br>
येणे असावें अमुकवेळ । तोंवरी मी संरक्षीं ॥ ५८ ॥ <br>
त्याचा तो काळ सरतांक्षणीं । मी ग्रासी त्या आकारालागुनी । <br>
एवं सृष्टि स्थिति संहार तिन्ही । याचा कर्ता मी एकला ॥ ५९ ॥ <br>
जेवीं ऊर्णनाभी एकला असे । तंतू निर्मून क्रीडत असे । <br>
शेवटीं ग्रासून उगला बैसे । तेवींच ईश्वर मीही ॥ ४६० ॥ <br>
जग जितुकें रूप नांव । हे माझेच सर्व अवयव । <br>
मीचची रक्षी ग्रासी यास्तव । ईश्वर मी एकला ॥ ६१ ॥ <br>
देवहो शंका कराल अंतरीं । की हे सविशेष मिथ्या निर्धारी । <br>
याचे वर्णन कितीतरी । बहुधा होय ॥ ६२ ॥ <br>
तरी अवधारा सविशेषावीण । बोलतां नये निर्विशेष निर्गुण  । <br>
तस्मात् सविशेषामाजीं ओळखून । निर्विशेष अंगें व्हावें ॥ ६३ ॥ <br>
तथापि निर्विशेषाचे वर्णन । पुढे असे यथार्थ पूर्ण । <br>
परी येणे श्लोकेही निरूपण । अल्पसें कीजे ॥ ६४ ॥ <br></div><br clear="left">

<div class="shl2"><br>
न द्वितीयो यतस्तस्थे तुरीयं ब्रह्म यत्स्वयम् ॥ <br>
भूतान्यात्मनि संहृत्य चैको रुद्रो वसाम्यहम् ॥ ४० ॥ <br></div><br clear="left">

<div class="ovi2"><br>
जयासी नसेचि किमपि द्वितीय । जे का ब्रह्म ज्या म्हणती तुरीय । <br>
सर्व भूतांसि ग्रासूनि तें मी स्वयें । रुद्र नामें उरतसें ॥ ६५ ॥ <br>
स्फुरणापासून खाणीवरी कांहीं । जया स्वरूपीं झालेंचि नाहीं । <br>
भ्रमें जैसा रज्जूवरी अही । दिसे तेवीं हे मिथ्या ॥ ६६ ॥ <br>
सजातीय विजातीय भेदरहित । तेवींच नसे भेद स्वगत । <br>
एवं जें द्वितीयारहित अद्वैत । निर्विशेष ब्रह्म मी ॥ ६७ ॥ <br>
दुसरें एक ब्रह्म सत्य असावें । तरीच सजातीय भेदें व्हावें । <br>
जीवेश्वर जरी सचेतन म्हणावें । तरी ते जन्मलेचि नाहीत ॥ ६८ ॥ <br>
दुसरें जड एक असावें जरी । विजातीय भेद होईल तरी । <br>
जग जड म्हणावें भूतादि सारी । तरी ती उद्भवलींच नाहीत ॥ ६९ ॥ <br>
अवयय स्वरूपी जरी असते । तरी स्वगत भेदासी बोलूं येतें । <br>
स्फुरणादि जरी कल्पावे निगुते । तरी तेही झाले नाहीत ॥ ४७० ॥ <br>
एवं जेथें नाहीं द्वितीय । तेंचि पूर्णब्रह्म अद्वितीय । <br>
तयाशीच बोलिजे तुरीय । सविशेष हेतु ॥ ७१ ॥ <br>
विश्व तैजस आणि प्राज्ञ । हे सविशेषी अभिमान तीन । <br>
या तिहींशी जें आधिष्ठान । चौथें ते तुर्यब्रह्म ॥ ७२ ॥ <br>
ब्रह्मा विष्णु आणि महेश । हे गुणत्रय सविशेष । <br>
यांचे अधिष्ठान जें  निर्विशेष । चौथें तें तुर्यब्रह्म ॥ ७३ ॥ <br>
क्षराक्षर हे पुरुष दोनी । तिसरा उत्तम पुरुष बोलिजे वाणी । <br>
यासी अधिष्ठान जें  अनिर्वचनीं । चौथें तें तुर्य ॥ ७४ ॥ <br>
द्रष्टा साक्षी आणि ज्ञप्ति । या तिहींपरता त्या तुरीय म्हणती । <br>
जेथे शब्द अनुसंधान अनुभूति । त्रिपुटीचा अंत ॥ ७५ ॥ <br>
ऐसें तुरीयब्रह्म जें  एकलें । जेथें नाथिलेपणे जग होतें झालें । <br>
तें मूळ मायेसहित लया गेलें । उरलें तें अधिष्ठान ॥ ७६ ॥ <br>
मायेस्तव नाथिलेपणीं । उत्पति स्थिति जेवीं होऊनी । <br>
तेवीं शेवटी काळ संपता क्षणीं । मायेसहित लय पावे ॥ ७७ ॥ <br>
शेवटी मीच एकटा उरें । म्हणोन मीच ग्रासी ही उत्तरें । <br>
जेथे मी म्हणावया दुसरे नुरे । केवळ ब्रह्म ब्रह्मीं ॥ ७८ ॥ <br>
देवहो येथे करा शंका । कीं नाश होतां या सर्वा अनेका । <br>
कवणुही उरेचिना निका । आणि काही नाही ते शून्य ॥ ७९ ॥ <br>
रुद्र एकवसामि या वचनीं । एकटाच उरें मी पूर्णपणी । <br>
जरी नाहीं तरी उत्पत्ति करणे अधिष्ठानी । होईल मागुती ॥ ४८ ॥ <br>
 शून्य तरी काही नाहीं । नाहीं तें उरे कैसें पाही । <br>
म्हणोन उरे ते आहे येथे सहसाही । संदेह न धरावा ॥ ८१ ॥ <br>
रुद्रचि मी कैसा उरें । हे निरूपणे ऐका विस्तारें । <br>
रुद्रनामें जी अक्षरें । तेंचि सतचित ब्रह्म ॥ ८२ ॥ <br>
स्वगत सजातीय विजातीय । भेदरहित जें एकाद्वय । <br>
तोचि रुद्र ऋत सत्य होय । सच्चित् ब्रह्म ॥ ८३ ॥ <br>
ऋत सत्य जें  का स्वभावें । तेंचि चिद्रुप ओळखावें । <br>
ऐसें शुद्ध ज्ञान बरवें । उरे सर्वां लय होतां ॥ ८४ ॥ <br>
लय होतां या सर्वांसी । चिद्‌रूपाचा लय माना मानसीं । <br>
तरी पहा लय होतां पदार्थांसी । डोळा उरे तम देखणा ॥ ८५ ॥ <br>
तेवी मायादि सर्व नासती । परी उरे लयसाक्षी ज्ञप्ति । <br>
सर्वांचा नाश पाहे स्वयंज्योति । यास्तव सर्व नासते हे खरें ॥ ८६ ॥ <br>
सर्वांचा लय चिद्‌रूपे पाहिला । परी चिद्‌रूपाचा नाश कवणे देखिला । <br>
कोणी साक्षी नसतांचि लय मानिला । न वचे कवणे ॥ ८७ ॥ <br>
चिद्‌रूप तरी दुसरें नाहीं । की चिद्‌रूपाचें लया होईल ग्वाही । <br>
साक्षी होईल तेंच सहसाही । चिद्‌रूप उरे ॥ ८८ ॥ <br>
चिद्‌रूपाचा लय चिद्‌रूप जाणें । तरी आपणा देखतां आपण गेला मरणें । <br>
हे देखों ना ऐकों कर्णे  । तस्मात् चिद्‌रूपाचा नाश नाहीं ॥ ८९ ॥ <br>
नाश नाहीं तेंचि अविनाशी । अविनाशी तेंचि देखणी दशा ऐशी । <br>
 चिद्‌रूप तें सद्‌रूप एकरसी । सद्‌रूप तेंचि चिद्‌रूप ॥ ९० ॥ <br>
एवं उरें मी ब्रह्म सचित्घन । सर्व भूतांचे होय संहरण । <br>
भूत म्हणजे झाले निर्माण । ईश्वरादि तृणांत ॥ ९१ ॥ <br>
जे कदां उत्पन्न होईना । त्यासी नाशही कदा असेना । <br>
एवं अविनाशी मी परिपूर्णा । रुद्र नामें वसामि ॥ ९२ ॥ <br>
अथवा ऋत म्हणजे सत्य जाणावें । रकार दाता ऐसे ओळखावें । <br>
म्हणजे चिद्‌रूपज्ञान साधकां द्यावें । म्यां सद्गुरुरूपें ॥ ९३ ॥ <br>
सद्‌रूप तरी अंगेंचि असतां । अज्ञानें आली नास्तिकता । <br>
तया सद्‌रूपाचा होतसें मी दाता । अभिन्नता ज्ञानद्वारें ॥ ९४ ॥ <br>
येथे सदगुरुपरता कवण । ब्रह्म सद्‌रूपाचें करील दान । <br>
तस्मात् मी सद्गुरु रुद्राभिधान । ब्रीद बांधून राहिलों ॥ ९५ ॥ <br>
अधिकारिया ज्ञान होतां क्षणीं । नांव रूपाची होय संहारणी । <br>
तृणापर्यंत ईश्वरापासूनी । कांहीं भेदचि नुरे ॥ ९६ ॥ <br>
एवं म्यां भूतांतें निःशेष ग्रासिलें । शेखीं साधकांहीं उरों नाहीं दिधलें । <br>
मज परब्रह्मीं अभिन्न होऊन गेले । उरलें जें कांहीं तें रुद्रअंगें ॥ ९७ ॥ <br>
नामरूप द्वैत ज्याक्षणीं गेलें । ज्ञानें अस्ति भाति प्रिय उरलें । <br>
समष्टि तादात्म्य एक रुद्ररूप देखिलें । हे वर्म ज्ञानियां पुसा ॥ ९८ ॥ <br>
हा आत्यंतिक विवेक प्रलय । येथेही सर्वांचा लय होय । <br>
देवभक्त गुरुशिष्य एक रुद्र अद्वय । तुर्यब्रह्म स्वयें उरे ॥ ९९ ॥ <br>
एवं निर्विशेष जें माझें रूप । देवहो निरूपिलें म्यां अल्प । <br>
मागुती सविशेषात्मक बोलिजे साक्षेप । मिथ्या जाणून त्यागावया ॥ ५०० ॥ <br>
मीच उत्पति स्थिति संहार । सविशेषत्वें करी ईश्वर । <br>
त्यांत लय सांगितला निर्धार । उभय प्रकारें ॥ १ ॥ <br>
आतां स्थिति मी कैसा करीं । कोणती मजपाशी असे सामग्री । <br>
तेचि ऐका देवहो निर्धारी । वर्तवीं एकट मी कैसा ॥ २ ॥ <br></div><br clear="left">

<div class="shl2"><br>
सालोकान्यदीशेहमीशिनीभिश्च शक्तिभिः ॥ <br>
ईशानमस्य जगतः स्वर्दशं चक्षुरीश्वरम् ॥ ४१ ॥ <br></div><br clear="left">

<div class="ovi2"><br>
मी आपुल्या ईशनशक्तीकडून । या सर्व जगाचें करीतसें रक्षण । <br>
वर्तवून जाणतसे मी आपण । चक्षुच्या पाहण्यासी जेवीं चक्षु ॥ ३ ॥ <br>
मुळ मायेंत जो जाणता । तो मी ईश्वर निरूपिला आतां । <br>
त्या मजपाशी सामुग्री पाहतां । चंचळ जाणीव दोनचि ॥ ४ ॥ <br>
या दोहोंचेचि गणादि विकार । तेणेंचि सर्वज्ञ सर्व शक्तिमान ईश्वर । <br>
त्यांत ईशनशक्तिही महाथोर । मजपाशीं असे ॥ ५ ॥ <br>
ईशन म्हणजे नियमन । सर्वांशी नेमेचि चालवी मी आपण । <br>
ज्या रीती जीवाचें कर्माचरण । त्या त्या रीतीं ॥ ६ ॥ <br>
अधिक पुण्ये स्वर्गा नेतसें । आधिक पापें नीचयोनि दावीतसे । <br>
समभागें मानवदेह मी देतसें । या सर्व जीवांलागीं ॥ ७ ॥ <br>
तेथें ही जैसे जैसे संचित । त्या त्या रीती जीवा वर्तवीत । <br>
 ऐसेचि  त्रैलोक्यात्मक जितुकें जगत । वर्तवीं मी स्वशक्तीनें ॥ ८ ॥ <br>
देव मानव दानव । पशुपक्षी गो अश्व । <br>
मी एकलाचि वर्तवीं सर्व । ईशिनी शक्ती कडूनी ॥ ९ ॥ <br>
जितुके बोलणे या शिवगीतेचें । श्लोकही वळिले अत्यर्थाचे । <br>
कित्येक स्थळी श्रुतीच बोलिल्या वाचें । तस्मात वेदउक्त हे गीता ॥ ५१० ॥ <br>
असो ईशितापर श्रुतीचे वचन । तेंचि ऐकावें सादर निरूपण । <br>
सर्व जगतासी ईश्वर मी आपण । वर्तवीं निजसामर्थ्य ॥ ११ ॥ <br></div><br clear="left">

<div class="shl2"><br>
 ईशानश्वास्मि जगतां सर्वेषामपि सर्वदा ॥ <br>
ईशानः सर्वविद्यानां यदीशानस्ततोऽम्यम् ॥ ४२ ॥ <br></div><br clear="left">

<div class="ovi2"><br>
ईशान मी सर्व जगताचा । स्थावर आदि जंगमाचा । <br>
तेवींच ईशानही सर्व विद्यांचा । याचि हेतू मी ईशान ॥ १२ ॥ <br>
चालती तया नांव जगत । स्थावर शब्दें एके स्थळीं स्थित । <br>
एवं हे इतुकें उत्पन्न होत । यांचा ईशान मीचि ॥ १३ ॥ <br>
सहा शास्त्रे चारी वेद । उपांगें चार की चार उपवेद । <br>
एवं ह्या चौदा विद्या विशद । यांचाही मी ईशान ॥ १४ ॥ <br>
मागां बोलिलें षड्गुणसंपन्न । भगवान यश कीर्त्यादि लक्षण । <br>
तयाहून हे सहा गुण । भिन्न बोलिजेत ईशाशीं ॥ १५ ॥ <br></div><br clear="left">

<div class="shl2"><br>
 सर्वभावानिरीक्षेऽहमात्मज्ञानं निरीक्षये ॥ <br>
योगं च गमये तस्माद्धगवान्महतो मतः ॥ ४३ ॥ <br></div><br clear="left">

<div class="ovi2"><br>
सर्व भावां तें जाणें मी साक्षी । आणि आत्मज्ञानातें निरीक्षी । <br>
योग आणि उत्तम प्राप्त अपरोक्षीं । येणे योगें मी भगवान ॥ १६ ॥ <br>
 भूत भविष्य वर्तमान । सर्व भाव हेचि तीन । <br>
यासी जाणतचि असें मी ईशान । निजसाक्षित्वें ॥ १७ ॥ <br>
साधन चतुष्टय संपन्नासी । आत्मज्ञान देतसे अनायासीं । <br>
अथवा जाणतचि असें ज्ञानादिकांसी । साक्षित्वरूपें ॥ १८ ॥ <br>
योग म्हणजे अभ्यास । करवीतसे मी साधकांस । <br>
अथवा योग शब्दें मी अप्राप्तास । प्राप्त करवीं ॥ १९ ॥ <br>
समयें उत्तमप्रकारें कडून । प्राप्ताचें करी संरक्षण । <br>
अथवा स्वरूप ज्ञान जें अभिन्न । अपरोक्ष दृढ करीं ॥ ५२० ॥ <br>
ऐशी ही सहा ऐश्वर्य भोग । माझ्या ठायी असती सांग । <br>
यदर्थही मज बोलती अव्यंग । भगवान शब्दें ॥ २१ ॥ <br>
आतां महेश्वर मजप्रति बोलती । तेंचि ऐकावें सुनिश्चिती । <br>
ईश्वर महेश्वराची कृति । एकचि असे ॥ २२ ॥ <br></div><br clear="left">

<div class="shl2"><br>
अजस्त्रं यच्च गृहमि विसृजामि सृजामि च ॥ <br>
साल्लोकान्वासयामि तेनाहं वै महेश्वरः ॥ ४४ ॥ <br></div><br clear="left">

<div class="ovi2"><br>
अजस्त्र म्हणजे साकल्य जें कांहीं । विसर्जी उत्पन्न करी पाहीं । <br>
सृजीं संरक्षी आणि भक्षीं साही । चकारें निश्चयात्मक ॥ २३ ॥ <br>
आपुलीये मायेकडून । माया म्हणजे निज कपटाने । <br>
महेश्वर म्हणजे  दुजा नाही मजविण । तैसाचि महादेवही ॥ २४ ॥ <br></div><br clear="left">

<div class="shl2"><br>
सार्द्ध श्लोक ॥ महत्यात्मज्ञानयोगैश्वर्ये यस्तु महीयते ॥ <br>
अहमेवा समग्रे च नान्यद्यत्सदसत्परं ॥ ४५ ॥ <br>
सर्वान् भावान् परित्यज्य महादेवश्च सोऽस्म्यहम् ॥<br></div><br clear="left">

<div class="ovi2"><br>
ज्ञान योग आणि ऐश्वर्य । महत् ऐसें हे सुरवर्य । <br>
या सर्वांत मजहून असे काय । तस्मात् मीच हे अवघे ॥ २५ ॥ <br>
सदसत्पर जो अद्वय । तोचि मी कर्ता सृष्टि स्थिति लय । <br>
तस्मात् सर्व ममाधीनच होय । या योगें महादेव मी ॥ २६ ॥ <br>
जीवाहून असे विलक्षण । महतयोग ऐश्वर्य ज्ञान । <br>
आणि आगळा देवांहून । म्हणोन मी महादेव ॥ २७ ॥ <br>
अथवा आकारासी जितुके आले । देवादिही जीवचि बोलिले । <br>
या परतें अव्यक्त कारणत्वें संचलें । तेंचि ईश्वर मी महादेव ॥ २८ ॥ <br>
मुख्य सर्व अवस्थांचा जाणता । तोचि थोरला देव तत्त्वतां । <br>
ज्याची सर्वांठायीं असे व्यापकता । तोचि मी महादेव ॥ २९ ॥ <br>
हेही कायसे हो बोलणें । सर्व भावही म्यांचि होणें । <br>
मीच योनि या जगाकारणें । मीच संभवें तेथें ॥ ५३० ॥ <br></div><br clear="left">

<div class="shl2"><br>
एषोस्मि देवः प्रदिशो नु सर्वाः पूर्वो हि जातोस्म्यहमेव गर्भे ॥ <br>
अहं हि जातश्च जणिष्यमाणः प्रत्यग्जनस्तिष्ठति सर्वतोमुखः ॥ ४६ ॥ <br></div><br clear="left">

<div class="ovi2"><br>
हाचि मी महादेव पूर्ण । पूर्वादि दशदिशा राहिलों व्यापून । <br>
जगाची योनि बीज कारण । मीच असें सविशेष ॥ ३१ ॥ <br>
मीच जगद्योनिही असतां । ।तेथून जीवरूपें मीच झालों प्रसवता । <br>
मागे झालों सध्यां वर्तमानी आतां ॥ आणि पुढेही होणार मीच ॥ ३२ ॥ <br>
मीच गर्भ माझिये ठायीं । मीच जन्में प्रसवें मीच आई । <br>
तिहीं अवस्थें तिहीं समयीं । मीचि एक असें ॥ ३३ ॥ <br>
येथे कोणी शंका करिती । की तूंचि जन्मशी जन्मविशी स्थिति । <br>
तरी सुखदुःख पापपुण्य लागती । जन्ममृत्यूही तुज ॥ ३४ ॥ <br>
तरी अवधारा निश्चयेशी । पाणियावरी पाणीपणेशीं । <br>
जन्मास्थिति असे तरंगासी । परी पाणी विकारी नव्हे ॥ ३५ ॥ <br>
तेवीं मजपासून हे झाले । मद्रुपचि असे वहिले । <br>
परी तयाचे विकार जितुके झाले । स्पर्शले नाहीत मजसी ॥ ३६ ॥ <br>
मजवीण पदार्थमात्र न होय । याचि हेतु सर्वतोमुख मी निश्चय । <br>
मजमाजी तिष्ठे जग समुदाय । परी मी आकाशवत् अलेप ॥ ३७ ॥ <br>
मी जन्मतों मरतों जरी जीवाऐसा । तरी मज ईश्वर कोण म्हणे सहसा । <br>
हा माझिये ऐश्वर्याचा तमाशा । मीच जाणे न कळे येरी ॥ ३८ ॥ <br></div><br clear="left">

<div class="shl2"><br>
विश्वतश्चक्षुरुत विश्वतोमुखो विश्वतोबाहुरुत विश्वतस्पात् ॥ <br>
संबाहुभ्यां धमति संपतत्रैवाभूमी जनयन्देव एकः ॥ ४७ ॥ <br></div><br clear="left">

<div class="ovi2"><br>
विश्वाचा चक्षु आणि मुख मी विश्वाचें । विश्वाचें बाहु आणि पायही विश्वाचें । <br>
हस्तें पदें प्राप्त गतागतीचे । सर्व पृथ्वी जन्मविता देव एक ॥ ३९ ॥ <br>
सर्व दृश्य हे जितुकें झालें । माझिया द्रष्टत्वें वर्ते लागलें । <br>
मी सर्वांचा डोळा परी स्पर्शले । नाहीत मज विकार जगाचे ॥ ५४० ॥ <br>
विश्वाचे भोग विश्व घेतसे । ते मी भोगी परी अभोक्ता असें । <br>
विश्वाचे मुख मज श्रुति म्हणतसे । परी मी इच्छेरहित ॥ ४१ ॥ <br>
मीचि हात या विश्वाचे । मजवीण कार्यजातही नवचे । <br>
परी कर्मदान प्रतिग्रहाचें । मज स्पर्शलें नाहीं ॥ ४२ ॥ <br>
विश्वाची मज निमित्तचि गति । यास्तव विश्वपाद मज म्हजे श्रुति । <br>
परी जगाची गति आणि अवगति । मजसी स्पर्शली नाहीं ॥ ४३ ॥ <br>
माझी माया हाचि माझा हात । येणेंचि वर्तवीं मी जग समस्त । <br>
मायिक म्हणजे कपटयुक्त । करीं परी न करीं ॥ ४४ ॥ <br>
मज वांचून कांहींच नव्हे । यास्तव मी कर्तेपणा पावावें । <br>
मजसी स्पर्शलेच नाहीत अघवे । याचि नांवें अकर्ता ॥ ४५ ॥ <br>
मज सन्मुख ते उद्धरती । विन्मुख तया अधोगति । <br>
हे मजचिस्तव गति अवगति । परी मज संबंध नाहीं ॥ ४६ ॥ <br>
बहु  कासयासी मी बोलावें । द्यावा पृथिव्यादि झाले अघवे । <br>
हे मज एकदेवापासून बरवे । परी उद्भवलेंचि नाहीत ॥ ॥ ४७ ॥ <br>
सूर्यापासून मृगजळ झालें । तयासी काय म्हणावें जन्मलें । <br>
तैसें वाउगें रूपनाम ठेवलें । उत्पन्न झाले नसतां ॥ ४८ ॥ <br>
जें जन्मासीच आले नाहीं । त्याचे बारसें केले कोणें कहीं । <br>
जग नाहीपणे रज्जुचा अहि । कर्ता त्याचा मी वंध्यासुत ॥ ४९ ॥ <br>
जीव अज्ञान बाळकासी । श्रुति दाई कथा सांगे सहजैशीं । <br>
बालाऽख्यायिका म्हणावें तयेसी । तें त्या बाळा सत्य वाटे ॥ ५५० ॥ <br>
एक नसती नामें नगरी । तेथें असत् राजा राज्य करी । <br>
त्याची प्रिया असती सुंदरी । परम लावण्य ॥ ५१ ॥ <br>
राजा नैष्ठिक ब्रह्मचारी । राणी पतिव्रता अव्यभिचारी । <br>
उभयतांचा संग नव्हे कल्पवरी । परी परस्पर विसंबतीना ॥ ५२ ॥ <br>
जे वंध्या असून ठायींची । पुत्रा प्रसवलीसे असाची । <br>
अवयवहीन तनु पुत्राची । परी अत्यंत लावण्य ॥ ५३ ॥ <br>
एकदां तो वंध्येचा सुतु । पारधीसी चालिला त्वरितु । <br>
कर्दळीगर्भाचा रथ विख्यातु । तयावरी बैसूनी ॥ ५४ ॥ <br>
सशाच्या श्रृंगाचे धनुष्य हातीं । केळीच्या गर्भाचे चीर शोभती । <br>
शुक्ति रजताचे अलंकार ओप देती । चालतां प्रकाशती दशदिशा ॥ ५५ ॥ <br>
ऐसा सर्वसज्ज होऊनि चालिला । तों बागुलें मध्येचि  अडविला । <br>
बुजवण्याचे तस्करी लुटिला । रडू लागला अनिवार ॥ ५६ ॥ <br>
इतुक्यांत गंधर्व नगरांतून । अतित्वरित धांवले धांवणे । <br>
उभयांपासून सोडविलें तेणें । मागुती पुढे चालिला ॥ ५७ ॥ <br>
एक मृगजळाचें देखिलें तो । त्यांतील धरावे म्हणे मासोळे । <br>
यास्तव टाकिलें आंत जाळें । वायुच्या तंतूचें ॥ ५८ ॥ <br>
तेणें त्यांतील मीन धरूनी । कांसवीच्या तुपांत तळूनी । <br>
सर्पाच्या कर्णपुटांत घेतले वाढूनी । भोजन करूनी तृप्त झाला ॥ ५९ ॥ <br>
मग शीतळ जीवन घेतलें । तेणें क्षुधे तृषेचे हरण झालें । <br>
नंतर खपुष्पाचे हार तुरे घातले । तेव्हां अतिशोभा पावे ॥ ५६० ॥ <br>
या नंतरी पुढे चालिला । तो अन्तराळी एक वृक्ष देखिला । <br>
तया वृक्षातळी निजेला । सावकाश शयनी ॥ ६१ ॥ <br>
ऐशी कथा धात्री सांगत । तेणे बाळक आनंदभरित । <br>
म्हणे सांगे आणिक त्वरीत । आख्यायिका मज ॥ ६२ ॥ <br>
तैशी श्रुतिमाउली अज्ञान जीवासी । आख्यायिका सांगे सायासी । <br>
की हे जग झाले कर्ता ययासी । ईश्वरू एक असे ॥ ६३ ॥ <br>
ज्याच्या भयें वायु चाले । त्याच्या भयें सूर्ये प्रकाशिले । <br>
चंद्र अग्नि रात्री प्रकाशू लागले । जयाच्या भयें ॥ ६४ ॥ <br>
ज्याच्या भयें मृत्यु संहारी । अकाली कदांकवणानमारी । <br>
ऐसें सूत्रजयाचियाकरी । तो पुज्य निर्धारीतुम्हासी ॥ ६५ ॥ <br>
जीवनियम्य ईश्वरनियंतां । जीव भ्रमें ईश्वर भ्रमविता । <br>
जीव किंचिज्ञ सुखदुःख भोक्ता । ईश्वर कर्ता सर्वज्ञ ॥ ६६ ॥ <br>
इत्यादि हा शास्त्रसंकेत । हेचि बालाख्यायिका विख्यात । <br>
अज्ञान जीवासीच सत्य वाटत । आत्मज्ञान नाही ज्या ॥ ६७ ॥ <br>
तो कालचि सत्य रजत । शिंप ओळखिली नाही यावत् । <br>
तैसेंचि हे जग समस्त । ब्रह्म नेणें तोवरी ॥ ६८ ॥ <br>
बाळपण असे जोवरी । बागुलाचे सत्यत्व तोवरी । <br>
ब्रह्म जाणिलें नाहीं निर्धारी । तोवरी ईश्वर कर्ता ॥ ६९ ॥ <br>
जग हें  कैसे झाले किमात्मक । यथार्थ कळतां निश्चयात्मक । <br>
तरी मग कर्ता तो होय अवश्यक । वंध्यापुत्रापरी ॥ ५७० ॥ <br>
ब्रह्म आत्मा अभेद ज्ञान । होय जेधवां निःसंशयपणें । <br>
तेव्हांचि ईश्वरापासून तृण । पर्यंत मिथ्या होय ॥ ७१ ॥ <br>
हे मिथ्या जयासी नाही कळले । तेणे नाना सायासें साधन केलें । <br>
तरी कदाही न जात सुटले । कल्पांतरी ॥ ७२ ॥ <br>
तस्मात धन्य जयासी कळलें । ब्रह्मात्म अभेद ज्ञान झालें । <br>
मिथ्या तें मिथ्यापणे गेलें । मागती सत्यत्व नये ॥ ७३ ॥ <br>
जयाक्षणी ब्रह्मा भिन्नज्ञान । तयाक्षणी सविशेष मिथ्या भान । <br>
जयाक्षणी सविशेष मिथ्या होणे । त्या क्षणीं अभिन्न ब्रह्म ॥ ७४ ॥ <br>
एवं परस्परें साह्यभूत । हेतु हेतु मद्भाव निश्चित । <br>
जाणिल्यावींण दुजा उपाय किंचित । अज्ञान लंघावया नसे ॥ ७५ ॥ <br>
तस्मात् साधके एक करावें । ब्रह्मात्मत्व अभेदें जाणावें । <br>
मग हे आपेंआप मिथ्या व्हावें । सर्व सविशेष ॥ ७६ ॥ <br>
तरी ब्रह्मात्म अभेदज्ञान कैसें । श्लोकार्थे बोलिजे अल्पसें । <br>
तत्त्वझाडा करितां अनुभवा येतसें । गुरुमुखें साधकां ॥ ७७ ॥ <br>
श्लोक । बालाग्रमात्रं हृदयस्य मध्ये विश्वं देवं जातवेदं वरेण्यम् । <br>
मामात्मस्थं येऽनुपश्यन्ति धीरास्तेषां शान्तिः शाश्वती नेतरेषाम् । ४८ ॥ <br>
विश्वाचा देव वरेण्य तया मात । आपुलें हृदयकाशी जो धीर पाहत । <br>
की बालाग्रशत भागवत् सूक्ष्मत्वे निश्चित । त्यासीच शांति नव्हे इतरां ॥ ७८ ॥ <br>
विश्व शब्दें ईश्वरापासून । तृणापर्यंत झाले निर्माण । <br>
इतुक्याही जगताचें उत्पत्तिस्थान । आणि प्रकाशीं तो मी देव ॥ ७९ ॥ <br>
सर्प जरी मिथ्यत्वे झाला । परी सत्य अधिष्ठान दोरी तयाला । <br>
तेवींच या सविशेष भ्रमाला । मी निर्विशेष आधिष्ठान ॥ ५८० ॥ <br>
वायू होतां आकाश न चळे । तेंवीं जग होतां निश्चळ न चंचळे । <br>
ऐसें माझें रूप यथार्थ कळे । जया साधकांसी ॥ ८१ ॥ <br>
परी हे आपुलें हृदयीं देखिल्यारीण । माझिया रूपाचे नव्हेचि ज्ञान । <br>
यास्तव हृदयीं अवलोकावें मजलागून । आत्मरूपी मी कैसा तो ॥ ८२ ॥ <br>
स्थूल नव्हे जडांश भूतांचा । सूक्ष्म नव्हे संघ भौतिकांचा । <br>
अज्ञान नव्हे कोश आनंदाचा । ऐसा तत्त्वझाडा कीजे ॥ ८३ ॥ <br>
एक दृश्य दुसरा भास । तिसरें तो शून्यत्वें फोस । <br>
अन्य सामग्रीवीण जाणें सर्वांस  । तो मी अविनाश आत्मा ॥ ८४ ॥ <br>
स्थूलसूक्ष्म दृश्यभास उभयतां । वृत्तियोगें यासी जाणतां । <br>
वृत्तिरहित सुषुप्तींत टळटळिता । जाणे अज्ञाना ॥ ८५ ॥ <br>
 ह्रद म्हणजे डोह भरला । उदकाचा आशय संचला । <br>
तेवीं देहद्वयामाजी सखोल दाटला । अज्ञान हृद ॥ ८६ ॥ <br>
पाणियामाजी गोडी जैसी । अज्ञानी आत्म्याची व्याप्ती तैसी । <br>
सूक्ष्म म्हणोनि बोलिजे तयासी । बालाग्रशतभागवत ॥ ८७ ॥ <br>
बालाग्रभावें अणुत्वें कल्पना । करितां एकदेशी होय गणना । <br>
मग सर्व व्याप्ती होय परिपूर्णा । कैशी आत्मयाची ॥ ८८ ॥ <br>
ऐसें असतां अणुत्वं कल्पिती । ते ब्रह्मैक्य साधितां दांत खाती । <br>
याचीया निवारणार्थ बोले श्रुति । अणोरणीयान्महतोमहीयान् ॥ ८९ ॥ <br>
अणुहून आति सान । आणि मोठियामाजी महान । <br>
हे पुढे असें बोलणें । तस्मात् आत्मा अणु नव्हे ॥ ५९० ॥ <br>
आकाशासी अणुत्व नसतां । अणुहून अति सूक्ष्मता । <br>
तेवींच आत्म्याची प्रकाशता । गगनवत सूक्ष्म ॥ ९१ ॥ <br>
पाणियांत गोडी जेवीं व्यापली । तेवीं अज्ञान व्यापून ज्ञप्ती संचली । <br>
गोडी ही भिन्नत्वे जाय कळली । तेवींच आत्मस्थिति ॥ ९२ ॥ <br>
प्राशनकरितां गोडी समजावी । तेवीं अनुभवें जाणीव निवडावी । <br>
अज्ञाना जाणे तेचि बरवी । आत्मप्रकाशता ॥ ९३ ॥ <br>
जाणीव आत्मयाची प्रभा । आत्मा स्वयंभ तियेशी उभा । <br>
दीपु आपुलिये शोभा । आपण जैसा ॥ ९४ ॥ <br>
ऐसा साधकें आत्मानुभव । घेऊन जाणावा हृदयस्थ मी देव । <br>
जो का या सृष्टीपूर्वील भाव । तें परब्रह्म हेंचि ॥ ९५ ॥ <br>
तया स्वरूपासी वरेण्य श्रुति । बोलिली निरतिशय सुखमूर्ति । <br>
तोचि हा आनंदास्पद चिन्मूर्ति । आत्माचि ब्रह्म ॥ ९६ ॥ <br>
आनंदास्पद आत्मा कैसा । तरी अवधारा निश्चय मानसा । <br>
सर्व सुखासी इच्छी सहसा । परी आपणासाठीं ॥ ९७ ॥ <br>
हे प्रसिद्ध पहा लोकरीती । जे ते आपणासाठी सुख इच्छिती । <br>
पुत्र जाया स्वजन संपत्ति । त्या त्या भोग्यार्थ प्रिय नव्हे ॥ ९८ ॥ <br>
तेवींच देव गुरु वेद सर्व । आपणाप्रीत्यर्थ आवडती अपूर्व । <br>
तस्मात् आत्मा सर्व सुखासी ठाव । असे अकृत्रिम ॥ ९९ ॥ <br>
सर्व सुखे ती सातिशय । आत्मसुख तें निरतिशय । <br>
तस्मात् वरेण्य ब्रह्म में अद्वय । तोचि निःसंशय आत्मा ॥ ६०० ॥ <br>
एकचि आकाश पूर्ण असतां । घटीं मठी व्यापलें तत्त्वतां । <br>
घट मठ उपाधि झाल्या उभयतां । परी आकाश आभिन्न ॥ १ ॥ <br>
तेवीं निर्विशेष ब्रह्म चित्धन । माया उपाधीस्तव नाम ईशान । <br>
अविद्या उपाधीमुळे किंचिज्ञ । जीव नाम आले ॥ २ ॥ <br>
' पिण्ड ब्रह्मांड दोन्ही सांडितां । आत्मया ब्रह्माशी सहज ऐक्यता । <br>
एवं या रीती पहावी अभिन्नता । साधकें विचारें ॥ ३ ॥ <br>
धीर शब्दें साधन संपन्न । शमदमादि विवेकेंकडून । <br>
देहबुद्धि सांडून भिन्न । मी ब्रह्म आत्मा निर्धारें ॥ ४ ॥ <br>
ऐशी अभिन्नता झाली जया । आविशुद्ध शांति पावे तया । <br>
अन्य काहीही करितां उपाया । येरांसी अप्राप्त ॥ ५ ॥ <br>
जेथे मायाअविद्या उपाधी सरे । केवळ शांत स्वरूपचि उरे । <br>
शांति साधका अविष्करे । अनायासें ॥ ६ ॥ <br>
दांत खाऊनिया  सांहणे । ही शांतीची नव्हेत लक्षणे । <br>
निजांगें शांत ब्रह्मरूप होणें । हेंचि शांति शाश्वती ॥ ७ ॥ <br>
तस्मात् मी वरेण्य परिपूर्ण । साधक आत्मवें पाहे मजलागून । <br>
तोचि शाश्वतीशांती लाहे आपण । येरां दांत खाता नव्हे ॥ ८ ॥ <br>
बहुत कासया बोलणें । मीच अंगें तेणे होणें । <br>
मग जितुकी माझी असती लक्षणें । बाणती त्याप्रति ॥ ९ ॥ <br></div><br clear="left">

<div class="shl2"><br>
अहं योनिमाधितिष्ठामि चैको मयेदं पूर्ण पंचविधं च सर्वम् ॥ <br>
मामीशानं पुरुषं देवमीड्यं विदित्वा निचाय्येमा शान्तिमत्यन्तमेति ॥ ४९ ॥ <br></div><br clear="left">

<div class="ovi2"><br>
मीच कार्य कारण अधिष्ठून असें । मीच देव पुरुष ईशान एकला वसे । <br>
ऐसा विचारवान साधका लाहत असे । अत्यंत शांति जे ॥ ६१० ॥ <br>
निर्विशेषत्वे ब्रह्म आत्मा अभेद । ऐसा दृढबोध जया विशद । <br>
मग जितुका सविशेष भेद । अभिन्न वाटे तया ॥ ११ ॥ <br>
अहं ब्रह्म जें स्फुरण । समष्टिमय झाले निर्माण । <br>
तें तया वाटे हे मजपासून । मृगजळवत् झालें ॥ १२ ॥ <br>
तेंचि सर्वांची योनि कारण । सर्व भूतादि झाले त्यापासून । <br>
तो मी कर्ता जया नांव ईशान । साधकां वाटे ॥ १३ ॥ <br>
प्रकृतीमाजी जो जाणता । तो पुरुषही अंगें मीच तत्त्वतां । <br>
आणि सर्वांसी जो प्रकाशिता । तो देवही मीच ॥ १४ ॥ <br>
हे असो पंचविध जग सारें । भूत भौतिक नामरूप प्रकारें । <br>
तयास मीच वाटे निर्धारें  । जेवीं तरंग सागरीं ॥ १५ ॥ <br>
चित्सागरचि अंगें जो झाला । मग जगत रंगभेद कोठें उरला । <br>
ऐसें माझें तादात्म्य पावला । समष्टिरूप मज ऐसें ॥ १६ ॥ <br>
तयाशी भिन्न नुरेचि कांहीं । अमुक हे पावावें उरलें नाहीं । <br>
हेचि अत्यंत शांति निःसंदेही । कृतकार्य तोचि एक ॥ १७ ॥ <br>
येथे कोणी कल्पना करिती । कीं षड्गुण ऐश्वर्य नसे त्या प्रति । <br>
तरी ज्ञान वैराग्य मोक्षसंपत्ति । कीर्ति औदार्य ही असे ॥ १८ ॥ <br>
सृष्टयादि व्यापारमात्र न इच्छी मनीं । कारण की अशाश्वत मायागुणीं । <br>
मृगजळाचिये स्नानपानी । सूर्य कदा प्रवर्तेना ॥ १९ ॥ <br>
आपण निर्विशेषत्वही एकला । सविशेषत्वही अंगेंचि झाला । <br>
सुवर्ण एक असतां अलंकाराला । भिन्नत्व कैचें ॥ ६२० ॥ <br>
तथापि ब्रह्मा विष्णु आणि हर । हे मीच की अंगें निर्धार । <br>
तरी सृष्टयादि व्यापार उरती दूर । कैसे सांगा ॥ २१ ॥ <br>
परंतु निर्विशेष तें सत्य एकलें । सविशेष उगेचि भ्रमें भासलें । <br>
तस्मात् हे नामरूप नाहीच झालें । तेव्हां कर्तृत्वही खरें कैचें ॥ २२ ॥ <br>
जोवरी ब्रह्मात्मज्ञान न होतें । तोंकाल हे सत्य भाविलें होतें । <br>
बालाख्यायिकाहीं शास्त्रे समस्ते । सत्य होती अज्ञानबाळा ॥ २३ ॥ <br>
आतां अभेद ज्ञान झालिया । जितुके बोलणे तितुकें वायां । <br>
कारण कार्यासहित गेलें लया । सविशेष अवघे ॥ २४ ॥ <br>
मृगजळचि जेव्हां आटलें । त्यांतील मीनं तरंग मेले । <br>
अज्ञान ज्ञाने जेव्हां नासलें । तरी कार्य त्याचे उरे केवीं ॥ २५ ॥ <br>
आतां इच्छा भीति अवधी गेली । ब्रह्म ऐक्यता एकली संचली । <br>
बंध मोक्षाची वार्ता बुडाली । जीवशिव गुरुशिष्यासह ॥ २६ ॥ <br>
जीवन्मुक्ति नित्यमुक्ति । हे अवस्था कल्पितसे मनोवृत्ति । <br>
तें मनचि मेलिया जे काही स्थिति । तयासी काय म्हणावें ॥ २७ ॥ <br></div><br clear="left">

<div class="shl2"><br>
प्राणेष्वन्तर्मनसो लिंगमाहुरस्मिन्क्रोधो या च तृष्णा क्षमा च ॥ <br>
तृष्णां हित्वा हेतुजालस्य मूलं बुद्धया चित्तं स्थापयित्वा मयीह ॥ ५० ॥ <br></div><br clear="left">

<div class="ovi2"><br>
प्राणा अंतरी राहतसे । क्रोध तृष्णा क्षमा ज्याचें चिन्ह असें । <br>
तयासी मन बोलती अपैसें । तृष्णेसी मूल ॥ २८ ॥ <br>
तेंचि चित्त बुद्धीच्या निश्चयें । दृढ स्थापिलें ब्रह्मात्मरूपी माझिये । <br>
तरी मग कासया उरेल संशयें । निर्भय सहज मग ॥ २९ ॥ <br>
प्राणाचें चळण श्वासोच्छवासें । देहे यावत् तोवरी होतसें । <br>
संकल्परूप मनही त्यासरिसें । उत्पन्न होय विकारी ॥ ६३० ॥ <br>
अमुक हे चांगले अमुक वाईट । हे अमुक खरें केव्हां भावी खोटें । <br>
हे अमुक सान अमुक मोठे ॥ हेचि संकल्प विकल्प ॥ ३१ ॥ <br>
केव्हां भावी हे संकल्पें होय । केव्हां विकल्पें भावी न होय । <br>
एवं एक निश्चय नसतां जो संशय । हेचि रूप मनाचें ॥ ३२ ॥ <br>
काम प्रतिबंध तो क्रोध जाणा । अमुक करीन या नांव तृष्णा । <br>
हे रजतमें उद्भवे  वासना । मुख्य चिन्ह मनाचें ॥ ३३ ॥ <br>
जरी होता सत्वगुण उदय । क्षमारूप शांतवृत्ति होय । <br>
हाही विकारचि मुख्य शांति न होय । जे शिव अद्वैत श्रुति बोले ॥ ३४ ॥ <br>
तस्मात् क्रोध आणि तृष्णा क्षमा । हेचि मनाचि व्यावृत्ति परमा । <br>
अज्ञान तोवरी याची गरिमा । संशय वाढे ॥ ३५ ॥ <br>
ब्रह्मात्मज्ञान जेधवां झालें । मुख्य निश्चयें अतिदृढ केलें । <br>
तयाक्षणी अज्ञान समूळ मेलें । जे मन संकल्पा कारण ॥ ३६ ॥ <br>
ब्रह्म खरें की खोटें अज्ञानें करी । जग सत्य मिथ्या एक निश्चय न धरी । <br>
ब्रह्मात्मा एक की दोन संशय अंतरीं । हा स्वभाव मनाचा ॥ ३७ ॥ <br>
आत्मा ब्रह्म निश्चयात्मक । ब्रह्म सत्य जग हे मायिक । <br>
ऐसा दृढतर कळला विवेक । तेव्हां संशय कैचा ॥ ३८ ॥ <br>
होय नव्हेचि करणे सरलें । एक अखण्डरस निश्चया आलें । <br>
तेव्हांचि जाणावें मन मेलें । अज्ञानासहित ॥ ३९ ॥ <br>
अज्ञान हे निपटून जातां । मनाची स्फूर्ति ब्रह्माकार होतां । <br>
तरी मग उरेल कोठून भिन्नता । मी देह म्हणूनि ॥ ६४० ॥ <br>
जेव्हां वृत्तीचे होत स्फुरण । तेव्हां ब्रह्माकार अभेदज्ञान । <br>
ऐसें बुद्धीच्या निश्चयेंकडून । मन स्थापिलें माझ्या ठायीं ॥ ४१ ॥ <br>
आतां मी देह जरी असावें । अथवा जगविषय सत्य वाटावें । <br>
तरीच क्रोध आणि इच्छादि संभवे । हे तो नव्हे कल्पांती ॥ ४२ ॥ <br>
ब्रह्म आत्मा नव्हेचि भिन्न । जग चिन्मात्र नामरूपंवीण । <br>
आतां संशय उरावा कोठून । तेव्हां मन उद्भवे कैसें ॥ ४३ ॥ <br>
सर्व नामरूप रहित । अंगें ब्रह्म चित् घन अनंत । <br>
आतां कोणतें उरे अप्राप्त । की तृष्णासंभवे ॥ ४४ ॥ <br></div><br clear="left">

<div class="shl2"><br>
श्लोकार्द्ध ॥ एवं ये मां ध्यायमाना भजंते तेषां शान्तिः शाश्वती नेतरेषाम् ॥<br></div><br clear="left">

<div class="ovi2"><br>
एवं जे ऐसे अभिन्नत्वज्ञाने । मज भजती प्रीतीने दैताविने । <br>
तयासीच मुख्य शांति प्राप्त होणें । अन्यासी नव्हे कल्पान्तीं ॥ ४५ ॥ <br>
एवं रजतमात्मक वृत्ती मेली । सत्त्वात्मक शमाही नाही उरली । <br>
अत्यंत अद्वैत शांति दाटली । शिवआत्मा अखण्ड ॥ ४६ ॥ <br>
आतां जग की जगाचा कर्ता । भिन्नचि नुरे संशय वार्ता । <br>
बंध मोक्ष की तिन्ही अवस्था । निपटून द्वैत हे गेलें ॥ ४७ ॥ <br>
मग तया पुरुषाचा जो विहार । तिहीं अवस्थेशी समाधि निर्धार । <br>
सवृत्तिक तो संप्रज्ञ साचार । निवृत्तिक असंप्रज्ञ ॥ ४८ ॥ <br>
एक निश्चयचि दृढ झाला । संप्रज्ञ असंप्रज्ञ कैचे त्याला । <br>
ठावचि नाही संकल्पाला । तरी निर्विकल्प कैंचे ॥ ४९ ॥ <br>
आतां जें जें कांहीं भाषण । तयासी म्हणावें वांचारभण । <br>
स्थिति गतीवीण अनिर्वचन । समाधान श्रुति बोले ॥ ६५० ॥ <br></div><br clear="left">

<div class="shl2"><br>
यतो वाचो निवर्तन्ते अप्राप्य मनसा सह ॥ <br>
आनंदं ब्रह्म मां ज्ञात्वा न विभेति कुतश्चन ॥ ५१ ॥ <br></div><br clear="left">

<div class="ovi2"><br>
जें वाणीसी न चावळे । मनासी अप्राप्य ज्याचे सोहळे । <br>
मी आनंदात्मा ब्रह्म अपरोक्ष निवळे । तरी कवणे वेळे न भीतो ॥ ५१ ॥ <br>
ब्रह्मात्मा अभेद निश्चय झाला । तो मागुती वाणीस नाही आला । <br>
शब्दें निश्चयही बोलू लागला । परी समाधान वेगळे उरे ॥ ५२ ॥ <br>
साखर गोड बोलतां आली । परी तृप्ति शब्दापरती राहिली । <br>
तेवीं अनिर्वाच्यता शब्दी बोलिली । परी ते स्थिति वाचेपरती ॥ ५३ ॥ <br>
तेवींच मन हे हिंपुटी होतां । भिन्नत्वें स्वरूप न ये अनुभवितां । <br>
कारण की जेथें अवसर नव्हे द्वैता । ध्येय ध्यान त्रिपुटीसी ॥ ५४ ॥ <br>
जैशी का मिठाची पुतळी । सागराचा ठावं पाहों गेली । <br>
तो ठाव न लगे परी मुकली । निजै आकारासी ॥ ५५ ॥ <br>
तेवीं मन स्वरूपा पाहूं गेलें । अनंतत्व कैसें तें नाहीं अनुभविलें । <br>
परी स्वता  मनपणाशी मुकलें । भिन्नत्व मोडूनि ॥ ५६ ॥ <br>
तस्मात् मनासी जाणणे न घडे । हे सत्य सत्य प्रतीती आलें उघडे । <br>
तरी मग ऐक्यत्व कैसे जोडे । कल्पील कोणी ॥ ५७ ॥ <br>
मीठ मीठपणा जेवीं मुकलें । परी ते निजांगें सागर झालें । <br>
तेवीं मन मनपणाशी निःशेष विसरलें । परी अंगें झालें परब्रह्म ॥ ५८ ॥ <br>
सविशेषीं ब्रह्म अनुभवावें । निर्विशेषीं निजांगेंचि व्हावें । <br>
ऐसें दृढापरोक्ष होतां स्वभावें । मग भीति कैंची ॥ ५९ ॥ <br>
द्वितीयत्व हे असेल जोवरी । भीती हे न चुकेचि तोवरी । <br>
आभिन्न होतांचि निर्धारी । निर्भयत्व पावला ॥ ६६० ॥ <br>
बहुत बोलणे कासया । ध्याता भिन्न उरे जरी ध्येया । <br>
तरी हे भीति न चुकेचि तया । अभिन्न झालियावीण ॥ ६१ ॥ <br>
तरी मग तूं देव मी भक्त आन । कल्पून सहस्रधा करी ध्यान । <br>
भीती न चुकेचि सत्य वचन । तस्मात् अभिन्न व्हावें ॥ ६२ ॥ <br>
परब्रह्मचि जो अंगें झाला । तरी मग कवणाचें भय त्याला । <br>
या सर्व नामरूप जगत् भ्रमाला । ठेला अधिष्ठान ॥ ६३ ॥ <br>
ब्रह्म जरी जन्मेमेरे । तरीच ज्ञात्याशी जन्म ही उत्तरें । <br>
ब्रह्म सुखदुःखातीत खरें । तरी हाही द्वंद्वातीत ॥ ६४ ॥ <br>
तस्मात् ज्ञाता निर्भय परिपूर्ण । जो निजांगें ब्रह्म आपण । <br>
यास्तव देवहो सावधान । असा निरूपणीं ॥ ६५ ॥ <br>
तुम्ही तूं कोण तूं कोण होतें पुशिलें । तेव्हां मी आपुलें निजरूप सांगितलें । <br>
निर्विशेष सत्यमिथ्यात्व दाविलें । सविशेषाशी ॥ ६६ ॥ <br>
निर्विशेष मीच नव्हे केवळ । तद्भिन्न तुम्ही असा सकळ । <br>
तुम्हां अज्ञानाचे पडिलें पडळ । मी ज्ञानरूप सदा ॥ ६७ ॥ <br>
तस्मात् मी ज्ञानघन सदगुरु । तुम्हांती दिघला ज्ञानविचारु । <br>
तरी स्मरा आम्ही निर्विकारु । कदां भेद भावं नका ॥ ६८ ॥ <br>
भेद उपाधीने झाला होता । तो म्यां ज्ञाने सारिला परता । <br>
आतां अपरोक्षत्वें अनंतता । आपुली दृढ करा ॥ ६९ ॥ <br>
तया निर्विशेष रूपावरी । नामरूपें नाहींच जन्मलीं सारीं । <br>
तस्मात् सविशेषाही माझारी । निर्विशेषचि पहा ॥ ६७० ॥ <br>
सुवर्ण जैसें अलंकारी । तेवीं नामरूपी निर्विकारी । <br>
यथें अवलोकू नका दूजीपरी । एक ब्रह्मात्मा अभेद पहा ॥ ७१ ॥ <br>
मी आन आणि तू आन । हा थोर हा असे सान । <br>
हा जीव हा ईशान । ऐसें भावूचि नका ॥ ७२ ॥ <br>
हा देव हा दैत्यदानव । हा गंधर्व हा यक्ष मानव । <br>
हे स्थावर जंगम गो अश्व । ऐसें भावूचि नका ॥ ७३ ॥ <br>
हा दुर्बळ हा संपन्न । हे ज्ञानी आणि हा अज्ञान । <br>
हा मूर्ख हा पंडित आपण । ऐसें भावूचि नका ॥ ७४ ॥ <br>
हे जड हे असें चंचळ । हे पाप हे पुण्य निर्मळ । <br>
हे सुख हे दुःख केवळ । ऐसें भावूचि नका ॥ ७५ ॥ <br>
एवं रामराया म्यां देवांसी । सांगतां निश्चय बाणला त्यांसी । <br>
अभेदज्ञानें अपरोक्षासी । पावले असती ॥ ७६ ॥ <br></div><br clear="left">

<div class="shl2"><br>
श्रुत्वेति देवा मद्वाक्यं कैवल्यज्ञानमुत्तमम् ॥ <br>
जपन्तो मम नामानि मम ध्यानपरायणाः ॥ ५२ ॥ <br></div><br clear="left">

<div class="ovi2"><br>
एवं कैवल्यरूप उत्तमज्ञान । देवीं माझिया वचनें ऐकोन । <br>
विश्वासें माझेंचि नामग्रहण । ममध्यान परायण सदा ॥ ७७ ॥ <br>
एकदां अपरोक्षज्ञान झालें । आत्मा ब्रह्म निश्चया आलें । <br>
तेणें न इच्छितां जरी वर्तू लागलें । तरी अवश्य मोक्ष ॥ ७८ ॥ <br>
ऐसें मोक्षरूप अभेदज्ञान । देव पावले मजपासून । <br>
मग स्व स्व व्यापारही करितां जाण । परी पुन्हा अज्ञान नव्हे ॥ ७९ ॥ <br>
मींचि असें सर्वांभूतीं । ऐशी बाणली दृढ़ प्रतीति । <br>
मग होतां जरी नामरूप व्याप्ती । त्यांत जाण ती मी चित्घन ॥ ६८० ॥ <br>
सच्चिदानंद ध्यास लागला । तोचि वाणी मनाशी छंद आथिला । <br>
मग जो जो शब्द येत वैखरीला । तें तें माझें भजन ॥ ८१ ॥ <br>
जें जें मनाशी आठवें । तें तें माझें ध्यानचि बरवें । <br>
ऐसें होत्सातां कदां न व्हावें । किमपि सुखदुःख ॥ ८२ ॥ <br>
ऐसे जीवनमुक्ति सुख पावले । यावत् प्रारब्धे देहाकारे राहिले । <br>
परी पापपुण्य सुखदुःख विसरले । अंगें झाले परब्रह्म ॥ ८३ ॥ <br></div><br clear="left">

<div class="shl2"><br>
श्लोकार्द्ध ॥ सर्वे ते स्वस्वदेहान्ते मत्सायुज्यं गताः परा ॥<br></div><br clear="left">

<div class="ovi2"><br>
सर्व ते स्व स्व देहाचे अंतीं । माझिया सायुज्यपदा पावती । <br>
जेथून नसे पुनरावृत्ति । सृष्टीच्या आदिकल्पीं ॥ ८४ ॥ <br>
देह असतांचि मद्‌रूप झाले । ते अंतीं अन्यथा न होती वहिले । <br>
विदेह कैवल्याप्रति पावले । प्रारब्ध सरतां ॥ ८५ ॥ <br>
मत्सायुज्य याचि नांवें मुक्ति । जेथून कदां नसे पुनरावृत्ति । <br>
या परी आदि कल्पाचे अंती । देव सर्व पावले ॥ ८६ ॥ <br>
घटांत पाणी होतें भरिलें । ते मागुती सरोवरी रिचविलें । <br>
उदकांत उदक जें मिळून गेलें । तें न निघे काढितां ॥ ८७ ॥ <br>
तैसें अज्ञाने होते जीवत्वा आले । तें ज्ञाने जेथील तेथे मेळविले । <br>
आतां केवीं जाती वेगळे केले । जरी सृष्टिकाळ होतां ॥ ८८ ॥ <br>
भरला घट सागरी बुडविला । तो मागुता ज्याक्षणीं काढिला । <br>
तेव्हां तयाचि पाणिया घेऊन आला । मिळाले नाही म्हणोनि ॥ ८९ ॥ <br>
तैसे जे अज्ञानी सांपडले । ज्ञानेविण तैसेचि लया गेले । <br>
ते उत्पत्तिकाळी पुन्हा आले । कर्मगति देह धरूनी ॥ ६९० ॥ <br>
असो ब्रह्मादि देव सर्व मिळून । आदि कल्पी पावले ज्ञान । <br>
कल्पांती स्वरूपी गेले मिळून । देव ते पुन्हा न जन्मती ॥ ९१ ॥ <br>
पुढे मायादेवीने सृष्टीकालीं । दुजी देवसृष्टी निर्मिली । <br>
ते हे ब्रह्मादि नामें पावली । हे सत्य सत्य रामा ॥ ९२ ॥ <br>
तूं जीवाची शंका मनी धरून । पुशिलें होतें मजलागून । <br>
की सृष्टि केवीं झाली तुजपासून । आणि तुझें रूप कैसें ॥ ९३ ॥ <br>
तें म्यां देवांच्या संवादमि । तुज सर्व सांगितले आवेशे । <br>
ऐशये परी जाणून विशेषे । जीवें मुक्त व्हावें ॥ ९४ ॥ <br>
देवचि एक मदंश असती । तेचि अभेदज्ञाने मुक्त होती । <br>
ऐसें हे न कल्पावें चित्तीं । जीवही सारे मदंश ॥ ९५ ॥ <br>
जयासी ज्याक्षणी ज्ञान झालें । ते तत्क्षणींच मत्सायुज्य पावले । <br>
तस्मात् पदार्थमात्र ते मीच वहिले । अस्ति भाति प्रियरूपें ॥ ९६ ॥ <br></div><br clear="left">

<div class="shl2"><br>
श्लोकार्द्ध ॥ ततोये परिदृश्यन्ते पदार्था मदिभूतयः ॥ ५३ ॥ <br></div><br clear="left">

<div class="ovi2"><br>
जे जे पदार्थ उप्तन्न होती । ते ते जाण माझिया विभूति । <br>
नामरूपी दुजी नसेच व्यक्ति । अस्ति भाति प्रियाविण ॥ ९७ ॥ <br>
तस्मात् रामा मीच हे सर्व । जरी दिसती वेगळे जीव । <br>
हे उगें अज्ञानाचे गौरव । मी असूनियां मी न होती ॥ ९८ ॥ <br>
तेंचि अज्ञान फेडावया । रचिलें असे म्यां उपाया । <br>
गुरुमुखें अभिन्नज्ञान पावोनियां । मदैक्या पावती ॥ ९९ ॥ <br>
हाचि देवांचा संवाद गुरुमुखें । ऐकूनि अभेदा पावती सुखें । <br>
तेचि निःसंशयपणे देखें । मीच होती सत्य हे ॥ ७०० ॥ <br>
कारण की मीच हे सर्व असें । आदि अंती मध्येही विलसे । <br>
तरी मग मी असतां भिन्न कैसे । उरती ज्ञान काळीं ॥ १ ॥ <br></div><br clear="left">

<div class="shl2"><br>
मय्येव सकलं जातं माय सर्व प्रतिष्ठितम् ॥ <br>
मयि सर्वं लयं याति तब्रह्मादयमस्म्यहम् ॥ ५४ ॥ <br></div><br clear="left">

<div class="ovi2"><br>
माझ्याचि ठायीं हे सकळ झालें । माझिये ठायींच वर्तलें । <br>
शेवटी माझ्या ठायीं लया गेलें । तें ब्रह्मची अद्वय असें ॥ २ ॥ <br>
पृथिवी आप तेज वायु गगन । हेंही पंचक असे भौतिकाकारण । <br>
उत्पत्ति स्थिति लय पावणें । पृथिवीमाजी सर्वां ॥ ३ ॥ <br>
परी पृथ्वी आपापासून झाली । तरी तेही कार्यामाजी आली । <br>
आतां आपाशी कारणत्व कल्पना केली । तरी हेही कार्य तेजाचें ॥ ४ ॥ <br>
तेज जरी सर्वांचे कारण । तरी तें वायूपासून उत्पन्न । <br>
वायूही पाहतां निर्माण आकाशापासून । ५ ॥ <br>
आकाशापासून सर्व झालें । तरी तेंही तमोगुणी उद्भवलें । <br>
तमोगुणचि कारण म्हणतां दिसले । विरोध आत ॥ ६ ॥ <br>
तमोगुण संहाराशी कारण । उत्पत्ति स्थिति नव्हे जेणें । <br>
उत्पत्ति करी ब्रह्मा रजोगुण । परि स्थिति संहार नव्हे ॥ ७ ॥ <br>
सत्वगुण विष्णु पाळीतसे । परी संहार उत्पत्ति तेथें नसे । <br>
तस्मात् त्रिगुण देवत्रय कारण असे । मुख्यत्वे जगा केवीं ॥ ८ ॥ <br>
माया कारण जरी म्हणावी । तरी निमित्तकारण नसे बरवी । <br>
उपादानकारण मात्र व्हावी । लय असे म्हणोनि ॥ ९ ॥ <br>
ईश्वर तरी निमित्तकारण । तेथें नसेच की उपादान । <br>
ईश्वरी लय न देखों म्हणोन । आभिन्नकारण नव्हे ॥ ७१० ॥ <br>
उत्पत्ति स्थिति आणि संहार । या तिहीं कार्याशी जें थार । <br>
तेंचि अभिन्नकारण थोर । निर्गुण ब्रह्म ॥ ११ ॥ <br>
पृथिवीपासून ईश्वरापर्यंत । ही हीं कारणे असती वाटत । <br>
परी मुख्य कारणीं समस्त । उत्पन्न झालीं ॥ १२ ॥ <br>
या सर्वांची उत्पत्ति स्थिति । जेथें लयही पावती अंतीं । <br>
तेंचि अभिन्नकारण निश्चिती । एक परब्रह्म ॥ १३ ॥ <br>
परब्रह्म अभिन्नकारण । तें कवणाचे कार्य नव्हे जाण । <br>
तस्मात् तेंचि एक मुख्य अधिष्ठान । मायादि तृणांत जगासीं ॥ १४ ॥ <br>
अगा रामा माझें तेंचि निजरूप । येर साकार नव्हे जें झालें आपेंआप । <br>
आणि कर्ता कोण हाही आक्षेप । खपुष्पापरी झाला ॥ १५ ॥ <br>
आणि झालें तेंही संपूर्ण खोटें । जेवीं रजचे सर्प गोमटे । <br>
असे तें परब्रह्म एकटें । निर्विकाररूप ॥ १६ ॥ <br>
जग उपजे ब्रह्म उपजेना । जग वर्ते ब्रह्म वर्तेना । <br>
जग संहारे ब्रह्म पावेना । लय जगासवें ॥ १७ ॥ <br>
याचि हेतु अव्यय बोलिलें । तेंचि एक निजरूप संचलें । <br>
या सर्वांचे आणि माझें कळलें । पाहिजे तेंचि रूप ॥ १८ ॥ <br>
तेंचि मागुती रूप कैसें । बोलिजेताहे कांहींसें । <br>
आणि जगही भिन्न न दिसे । तया स्वरूपाहूनी ॥ १९ ॥ <br></div><br clear="left">

<div class="shl2"><br>
अणोरणीयानहमेव तद्वन्महानहं विश्वमहं विशुद्धः ॥ <br>
पुरातनोऽहं पुरुषोऽहमीशो हिरण्मयोऽहं शिवरूपमास्मि ॥ ५५ ॥ <br></div><br clear="left">

<div class="ovi2"><br>
अणुहून मी असें सूक्ष्म । मोठियामाजी महान  मी परम । <br>
आणि विश्वामाजी शुद्ध सम । पुरातन ही मी ॥ ७२० ॥ <br>
मी पुरुष मी ईशान । मीचि हिरण्मय चित्धन । <br>
शिवरूप आहे मी सनातन । सविशेषां निर्विशेष ॥ २१ ॥ <br>
अणु म्हणजे सर्वांहून लहान । त्या ऐसा पदार्थ नसे आन । <br>
त्या अणुहून मी अतितर सान । दृष्टिगोचर नव्हे ॥ २२ ॥ <br>
पृथ्वीचा अणु सूक्ष्म असे । त्याहून शतगणे सान आपी वसे । <br>
पाण्याच्या अणुहुन सूक्ष्मत्वें भासे । अणु तो तेजाचा ॥ २३ ॥ <br>
वायु आकाश या दोहींसी । अणु  हा नसे निश्चयेंशीं । <br>
परी वायू लागतां अंगासीं । अणुत्वेचि स्पर्श होय ॥ २४ ॥ <br>
त्या वायूहूनी कोटी गुणित । सूक्ष्मत्वे आकाश निश्चित । <br>
परी आकाश पोकळपणे भासत । यास्तव भूत नाम तया ॥ २५ ॥ <br>
म्हणून ब्रह्मीच्या सूक्ष्मत्वासी । आकाश तुळेना कोटिगुणेशी । <br>
जे भिन्नत्वे कळेना ज्ञानदृष्टीसी । तरी किती सूक्ष्म म्हणावें ॥ २६ ॥ <br>
जें ब्रह्म स्वानुभवें अनुभवितां । त्रिपुटी उद्भवें  द्वैतरूपता । <br>
तरी ते कैशी असे सूक्ष्मता । त्या उपमा आणू कोठूनी ॥ २७ ॥ <br>
ऐसें अणुहून जे अणीयान । म्हणजे त्या ऐसे नव्हेचि आन । <br>
कोणी तया म्हणतील सान । एकदेशी असे ॥ २८ ॥ <br>
यास्तव मोठियामाजी मोठे । आकाश जेथे अणू ऐसें वाटे । <br>
तया मोठेपणाचे वर्णन करी गोमटें । ऐसा कवण ॥ २९ ॥ <br>
आकाशा ऐसा पदार्थ दुसरा । कवण असे जगीं निर्धारा । <br>
तें जग स्वरूपी अणुत्वें आतां नेम करा । केवढें तें कोणीतरी ॥ ७३० ॥ <br>
एवं अणु माजीही अणीयान । आणि महतामाजीही महान । <br>
या जगदुत्पत्तीपूर्वी परिपूर्ण । पुरातन या नांवें ॥ ३१ ॥ <br>
मायादि जगताची उत्पत्ति । त्यांत मीच जेवीं घटी माती । <br>
यास्तव नामरूपें जी दिसती । तें मी ब्रह्म विश्वरूप ॥ ३२ ॥ <br>
जगाचे कर्म नाहीं लिंपलें । यास्तव श्रुति मज शुद्ध बोले । <br>
पुरी मायेमाजी माझें रूप संचलें । यास्तव मज नाम पुरुष ॥ ३३ ॥ <br>
मजवीण पदार्थ न हालती । यास्तव चाळकत्व मज आरोपिती । <br>
तया नियंत्याशी मज नाम ठेविती । ईशान ऐसें ॥ ३४ ॥ <br>
सूर्य रेश्मीने सर्व जग प्रकाशे । तेवीं माझिये जाणीव किरणें सर्व विलसे । <br>
यास्तव श्रुति मज म्हणतसे । हिण्मयरूप ॥ ३५ ॥ <br>
विद्या अविद्येचा न लगे मळ । पापपुण्याचा मज नसे विटाळ । <br>
बंधमोक्ष नामरूप हे सकळ । मज नाही स्पर्शलें ॥ ३६ ॥ <br>
मग अकल्याण असावें कैसें । ते नसतां मी कल्याणरूप शिव असें । <br>
ऐसें माझें रूप निर्विशेषे । ओळखावें रामा ॥ ३७ ॥ <br>
मध्ये सविशेष हें विश्वाकार । परी याचा पहावा आदिअंत विचार । <br>
आदिअंती जरी निर्विकार । तरी मध्येही तेंचि ॥ ३८ ॥ <br>
ऐसें हें गुरुमुखें स्वरूप जाणावें । स्वानुभवें मग निजांगेंचि व्हावें । <br>
येथे कोणी म्हणेल की स्वभावें । गुरुत्व हा विकार कैसा ॥ ३९ ॥ <br>
तरी माझी अचिंत्यशक्ति । वर्णन नव्हेचि वेदाप्रति । <br>
तेचि ऐकावी श्लोक संमतीं । श्रुत्याधाररूप ॥ ७४० ॥ <br></div><br clear="left">

<div class="shl2"><br>
श्लोकार्द्ध ॥ अपाणिपादोऽहमचिन्त्यशक्तिः पश्याम्यचक्षुः सं शृणोम्यकर्णः ॥<br></div><br clear="left">

<div class="ovi2"><br>
मी अपाणि परी देत घेत । अपाद परी असे चालत । <br>
अचक्षु देखें अश्रोत्र ऐकत । अचिंत्यशक्ति म्हणोनि ॥ ४१ ॥ <br>
स्वतां मी हस्तपाद रहित । परी मजस्तव चालतसे जगत । <br>
व्यापारग्रहण दानादि समस्त । मजवीण नव्हे ॥ ४२ ॥ <br>
मी अचक्षु असोन देखणा । सर्वांगी समर्थ सर्वावलोकना । <br>
तिन्ही अवस्था जाणतसें  ज्ञाना । स्वप्रकाशत्वें ॥ ४३ ॥ <br>
चोरोनि गुप्तरूपें करावें । तें मज साक्षीस पडे ठावें । <br>
माझिया कळण्यावीण न व्हावें । कोणतेच कार्य ॥ ४४ ॥ <br>
श्रोत्र नसतां ऐकतसें । परेचा शब्दही मज ठाउका असें । <br>
मा वैखरी तो स्पष्टचि असे । तो नायकें कैसा ॥ ४५ ॥ <br>
हेचि अघटित्वं माझी शक्ति । चिंतिली नवजाय कवणाप्रति । <br>
असो ऐसा मी अमूर्ति । असून देहहीं धरीं ॥ ४६ ॥ <br>
शिष्यत्व जेव्हां प्रगटलें । तेव्हां म्यां गुरुत्व स्वीकारिलें । <br>
अधिकारियें मज ज्याक्षणी आठविलें । तत्क्षणीच प्रगटें ॥ ४७ ॥ <br>
मी अपांद परी अतिवेगेशीं । चालत जाय भक्तकार्यासी । <br>
पहातां माझिया गमन गतीसी । मन बापुडे पांगूळ ॥ ४८ ॥ <br>
मनास येथून तेथवरी जाणे लागे । मी तेथेचि असे निजांगें । <br>
अधिकारियें आठवितांचि सवेगें । मूर्तत्वे प्रगटें ॥ ४९ ॥ <br>
तो परावाचेनें जरी आठवी । तरी ते म्यां अकर्णे करुणा ऐकावी । <br>
मा वैखरीने जो अट्टहास्यें स्तवी । तें मी कैसा नायकें ॥ ७५० ॥ <br>
मज नसतां मांसमय डोळे । त्याचा अंतर्बाह्य भाव मज कळे । <br>
प्रबोधमात्र फेडी पडळें । अज्ञानाचीं ॥ ५१ ॥ <br>
तया सच्छिष्याचें सकार्य अज्ञान । घेत असें मी पाणीविहीन । <br>
आणि आपले आभिन्नज्ञान । तया देतसे ॥ ५२ ॥ <br>
अंतरीं असें मी आत्मरूपें । बाहेरी मूर्तिमान गुरुस्वरूपें । <br>
उपदेश करी अतिसाक्षेपें । अमूर्त परी ॥ ५३ ॥ <br>
अमूर्ते जरी म्यां देह धरिला । परी मी नातळेच देहकर्माला । <br>
एवं माझिये अचिंत्य शक्तीला । वेदही नेणें ॥ ५४ ॥ <br>
बोधमात्रे सच्छिष्यासी । आतळ नेदी पापपुण्याशीं । <br>
मग माझिये अलिप्तपणासी  । काय बोलावें लागे ॥ ५५ ॥ <br>
जसो ऐशिया मज गुरूपासून । उपदेशे व्हावें ब्रह्माभिन्न । <br>
हे उत्तम विचाराचे लक्षण । न होतां जाणणें तें वृथा ॥ ५६ ॥ <br>
मी होऊन मजमाजी मिळावें । ऐसें न होतां जेणे जाणो जावें । <br>
तरी ते जाणणे कदां न संभवे । कवणे हिंपुटी होतां ॥ ५७ ॥ <br>
रामा सांगितले होतें तुजसी । की मी दुर्ज्ञेय असें सर्वांसी । <br>
तोचि अर्थ श्रुतिसायासीं । साधकां सांगत ॥ ५८ ॥ <br></div><br clear="left">

<div class="shl2"><br>
श्लोकार्ध ॥ अहं विजानामि विविक्तरूपो न चास्ति वेत्ता मम चित्सदाहम ॥ ५६ ॥ <br></div><br clear="left">

<div class="ovi2"><br>
दृश्य भास विविक्त रूपासी । मी जाणतसे निजप्रकाशीं । <br>
कोणी जाणता नसे मजसी । सदां चिद्‌रूप म्हणोनि ॥ ५९ ॥ <br>
जग हे जड आणि चंचळ । उत्पन्न होता हे सकळ । <br>
मी जाणतचि असें केवळ । स्थिति ही याची ॥ ७६० ॥ <br>
आणि याचा जो का लय होणें । तयाशी शून्य ऐसे श्रुति म्हणे । <br>
तया शून्यासही म्यां सर्वज्ञे । जाणणें निजप्रकाशे ॥ ६१ ॥ <br>
मनादि तत्त्वे हे ज्ञानशक्ति । पदार्थ निवडावया सावध असती । <br>
परी मज जाणावया न होती । सन्मुख कदां ॥ ६२ ॥ <br>
चक्षु पाहे घटासी । परी घट न देखेचि नेत्रासी । <br>
तेवी मीच जाणे सर्वांसी । परी सर्व नेणती मज ॥ ६३ ॥ <br>
बहु बोलणें कासया । मीही मज नेणें रामराया । <br>
जैसा चक्षु चक्षुतें पहावया । समोर न ये ॥ ६४ ॥ <br>
चक्षु जरी आपणा न पाहे । तरी तो कदाही अंध नव्हे । <br>
तेवीं मी चिद्‌रूप मज जाणू न लाहे । तरी नव्हे अदेखणा ॥ ६५ ॥ <br>
येथे शंका करील कोणी । कीं जाणणेंचि नव्हे कवणाचेनि । <br>
तरी जाणिल्यावीण अज्ञानहानि । कैसेनि होय ॥ ६६ ॥ <br>
गुरुरूपें हरोनि अज्ञान । मी देतसे निजात्मज्ञान । <br>
आतां बोलशी की नव्हे कळणें । तरी हा विरोध दिसे ॥ ६७ ॥ <br>
येविशींचे उत्तर ऐकावें । येथे साधकें सावध असावें । <br>
न जाणताही जाणून  रहावें । तें समाधान कैसें ॥ ६८ ॥ <br></div><br clear="left">

<div class="shl2"><br>
श्लोकार्द्ध ॥ वेदैरशेषेरहमेव वेद्यो वेदान्तकृद्वेदविदेव चाहम् ॥<br></div><br clear="left">

<div class="ovi2"><br>
वेदाचा कर्ता आणि वेदवेत्ता । मीच असें गा ज्ञप्तिरूप जाणता । <br>
परी अनेक वेदेंकडोन ही वेद्यता । माझी असे गुरुमुखें ॥ ६९ ॥ <br>
शब्दब्रह्म हा सर्व वेद । मजपासून उमटला विशद । <br>
तस्मात् वेदाचा कर्ता मी सच्चिदानंद । अन्य पुरुषकृत तो नव्हे ॥ ७७० ॥ <br>
आणि सर्व वेदाचा मीच जाणता । देखणा कोण असे मजपरता । <br>
यास्तव मीच असें वेदवेत्ता । निर्विकारत्वें ॥ ७१ ॥ <br>
जेवीं परेपासून शब्द उठती । ते आत्मरूपींच आत्मया कळती  । <br>
तेवींच मी परमात्मा चिन्मूर्ति । कर्ता वेत्ता वेदाचा ॥ ७२ ॥ <br>
ऐसा मी स्वसंवेद्य असोन । वेदास्तवचि माझें होय ज्ञान । <br>
शब्दब्रह्मेवीण माझें जें लक्षण । ते न कळेचि  कवणा ॥ ७३ ॥ <br>
तेचि वेदाची प्रवृत्ति कैशी । होय अनिर्वचनीय वस्तूविशीं । <br>
तरी अवधारोत निश्चयेंशीं । बोलिजे अल्पत्वें ॥ ७४ ॥ <br>
वेदाचीं मुखें असती दोन । विधी आणि निषेध पूर्ण । <br>
यया उभयें होय ब्रह्मज्ञान । अनिर्वचनीय जरी ॥ ७५ ॥ <br>
सच्चिदानंद ब्रह्म सघन  । अखण्डैकरस परिपूर्ण । <br>
हे विधिमुखें वेदाचें वचन । येणें ब्रह्मलक्षणे कळती ॥ ७६ ॥ <br>
ऐसें नव्हे नव्हे तैसें । अशब्द अस्पर्शादि ऐसें । <br>
हे निषेधमुखें वेद सांगतसे । अन्य निषेधे स्वरूप ॥ ७७ ॥ <br>
जेवीं आकाश नव्हे पृथ्वी ऐसें । सांगतां पृथिवी त्यागून कोणी पहात असे । <br>
तेवीं ब्रह्म नव्हे म्हणतां सर्वां ऐसें । लक्षिले जाय वेगळें ॥ ७८ ॥ <br>
पोकळ पैस अवकाश । सांगतां कळे यथार्थ आकाश । <br>
तेवीं सच्चित्घन अविनाश । श्रुतीने सांगतां ब्रह्म कळे ॥ ७९ ॥ <br>
ब्रह्म नव्हे जडचंचळ । हे निषेधमुखें कळे निश्चळ । <br>
सत्यज्ञानानंत केवळ । हेंचि विधिमुख वेदाचें ॥ ७८० ॥ <br>
असो ऐशी उभयमुखानें । वेदाची प्रवृत्ति स्वरूपी होणें । <br>
तस्मात् गुरुमुखें श्रवणमननें । यथार्थ ब्रह्म जाणावें ॥ ८१ ॥ <br>
वेदांताची काय लक्षणे । शब्दासरिसा अर्थ अनुभवणें । <br>
त्रिविधा प्रतीतीने तयास म्हणणे । श्रवण ऐसें ॥ ८२ ॥ <br>
श्रवण झालियावरी मनन । उपरी घडे निदिध्यसन । <br>
तया निदिध्यासें ब्रह्म अभिन्न । विज्ञान होय साधकां ॥ ८३ ॥ <br>
ब्रह्म जाणणे तरी न घडे । परी विज्ञाने ऐक्यता जोडे । <br>
ऐक्यत्व पावतां सर्व द्वैत उडे । आणि निर्भय होय ॥ ८४ ॥ <br>
तस्मात गुरुमुखें श्रवण करावें । ब्रह्मलक्षण सर्व कळावें । <br>
तेंचि मनन निदिध्यासें पावावें । अभिन्न समाधान ॥ ८५ ॥ <br>
साधकें कैसें करावें मनन । निदिध्यासें केवीं अनुसंधान । <br>
राखणें तेंचि ऐका सावध होऊन । तेणें रीती अभ्यासावें ॥ ८६ ॥ <br></div><br clear="left">

<div class="shl2"><br>
श्लोकार्द्ध ॥ न पुण्यपापे मम नास्ति नाशो न जन्म देहेन्द्रियबुद्धि रस्ति ॥ ५७ ॥ <br></div><br clear="left">

<div class="ovi2"><br>
माझिये ठायीं देहचि नसतां । कोण जन्मे कोण मरता । <br>
बुद्धीवीण पापपुण्या कोण भोक्ता । निरिंद्रिया कर्माभाव ॥ ८७ ॥ <br>
मी आत्मा ब्रह्म अखण्डरस । परिपूर्ण सच्चिदानंद अविनाश । <br>
जेथें नामरूप मायेचा नसे स्पर्श । तिहींही काळीं ॥ ८८ ॥ <br>
त्या माझे ठायीं आत्मयाचे । नामरूप हे विकार कैचे । <br>
सर्व विकारा देह मूळ भूतांचे । ते तरी जन्मलेचि नाहीत ॥ ८९ ॥ <br>
देहचि हे जन्मले नसतां । कवणाची असे मातापिता । <br>
बंधु बहिणी सुता कांता । हे माझें माझें कोठें ॥ ७९० ॥ <br>
गृह ग्राम कृष्यादि धन । पशु धान्य वतन वेतन । <br>
कोणाचे आप्त सुहृद सखे स्वजन ॥ देहाविन कोठे असती ॥ ९१ ॥ <br>
देह गर्भी जरी आला असता । तरी षड्विकारें आधी जन्मता । <br>
अस्थि वाढे तरुण होता । पुढे मरता वृद्धत्वीं ॥ ९२ ॥ <br>
देह तरी जन्मलाचि नाहीं । म्हणोन मी देहबुद्धी कवणा पाहीं । <br>
देहबुद्धीवीण माझें म्हणे सर्वही । कवण कवणा ॥ ९३ ॥ <br>
देह संबंधी मी माझें गेलें । तरी पापपुण्य कवणें केलें । <br>
 कर्त्यावीण कवणे भोगिलें । सुखदुःख कधी ॥ ९४ ॥ <br>
देह नसतां इंद्रिये नसतीं । तरी कवण करी कर्माप्रति । <br>
कर्माभावीं उंचनीच गति । कवणा असे ॥ ९५ ॥ <br>
 मुळी बंधनचि सत्य असावें । तरी हा मोक्ष म्हणोनि म्हणावें । <br>
आतां  द्वैतपणाच्या नांवें । पडिलें शून्य ॥ ९६ ॥ <br>
 शून्यत्व आलें या सर्वांसी । मी शून्यातीत अविनाशी । <br>
तें मी परब्रह्म या भूतादि मायेसी । माझ्या ठायी ठाव नाहीं ॥ ९७ ॥ <br></div><br clear="left">

<div class="shl2"><br>
श्लोकार्द्ध ॥ न भूमिरापो न च वन्हिरास्ति न चानिलो मेऽस्ति न मे नभश्च ॥<br></div><br clear="left">

<div class="ovi2"><br>
मी परब्रह्म परमात्मा असंग । माझ्या ठायीं भूतांचें कोठे सोंग । <br>
 भूमि आप तेज वायु नामाचे ढोंग । आणि कोठे आकाश ॥ ९८ ॥ <br>
स्वर्ग मृत्य पाताळी पाहतां । ह्या दृश्य पंचभूतांपरता । <br>
सहावा पदार्थ न दिसे तत्त्वतां । तस्मात् भूतात्मक जग ॥ ९९ ॥ <br>
भौतिके भूतांमाजी आटलीं । भूतें तरी कधी उद्भवलीं । <br>
उगीच आस्तित्वा नामें ठेविलीं । अज्ञाने ती गेली ज्ञानें ॥ ८०० ॥ <br>
आस्तित्व ब्रह्मीचें काढितां । निस्तत्त्वपण आले पंचभूतां । <br>
तरी मग भूमी आप तेज नामवार्ता । कोठे वायु आकाश ॥ १ ॥ <br>
मुळीच हे झाले नव्हतें । आतां नाशिले म्हणावें केउतें । <br>
नाम रूप नसतां जें का ऐतें । केवळ ब्रह्म ॥ २ ॥ <br>
जेथे झाले नाही अज्ञान । तेथे कोठे सांगा ज्ञान । <br>
मुळी भिन्नचि नसतां अभिन्न । म्हणावें कवणें ॥ ३ ॥ <br>
आतां काय कैसें ऐसे तैसें । बोलतां न ये बोलणेंचि फोसें । <br>
झालें न झालें झालें ओसें । द्वैता द्वैतासह ॥ ४ ॥ <br></div><br clear="left">

<div class="shl2"><br>
एवं विदित्वा परमात्मरूपं गुहाशयं निष्कलमाद्वितीयम् ॥ <br>
समस्तसाक्षिं सदसद्विहीनं प्रयाति शुद्धं परमात्म रूपम् ॥ ५८ ॥ <br></div><br clear="left">

<div class="ovi2"><br>
ययापरी परमात्मा आत्मयाचें । यथार्थ रूप जाणोनि साचें । <br>
संशयमळ जे होते हृदयींचें । धुतले मननें ॥ ५ ॥ <br>
सदसतावीण जे अद्वय । समस्त साक्षी हा पूर्वपक्ष होय । <br>
ऐशीया परमात्मरूपी मिळूनि जाय । साध्य साधक त्यागें ॥ ६ ॥ <br>
जे बोला नये नव्हे अनुभव । ऐसें जें परमात्मरूप अपूर्व । <br>
तेंचि जाणूनि स्वयमेव । मनन जो करी ॥ ७ ॥ <br>
सवृत्तिक या नांवें मनन । युक्तीने दृढ करी आपुलें असंगपण । <br>
तया अखण्डैकरसी एकतान अनुसंधान । हाचि निदिध्यास ॥ ८ ॥ <br>
या मनन निदिध्यासेंकडून । बुद्धीचे संशय धुतले संपूर्ण । <br>
तया संशयाचे अवधारा लक्षण । बोलू काहींसें ॥ ९ ॥ <br>
मी देह विकारी सहसा । तेव्हां ब्रह्म होईन कैसा । <br>
करीतसे सर्व कर्मा अशेषा । तरी मी केवीं न लिंपे  ॥ ८१० ॥ <br>
मज जेव्हां करणे सर्व असे । तेव्हां पाप पुण्य भोग सुटती कैसे । <br>
या सर्व संशयामूळ मी काही ब्रह्म नसें । तेणेंचि बंधन संभवे ॥ ११ ॥ <br>
तस्मात् आपण ब्रह्म हे निश्चया आलें । देहबुद्धीचे परी सदृढ केलें । <br>
त्याक्षणीच हे संशय मेले । मनन निदिध्यासें ॥ १२ ॥ <br>
आतां देहासि कांहीं जरी झालें । पाप की पुण्यमार्ग आचरलें । <br>
हर्ष ग्लानीने मन नाहीं संकोचलें । तेव्हां बुडालें स्वतोत्थान ॥ १३ ॥ <br>
नाना शास्त्रे गलबला करिती । की अमुक करितां अमुक फलप्राप्ति । <br>
परी दृढमति संशयापरती । या नांवें परतोत्थान नाहीं ॥ १४ ॥ <br>
कारण की मनननिदिध्यासें । असंगत्व दृढचि केले असे । <br>
या रीती संशय धुतले लेश नसे । द्वैत विकाराचा ॥ १५ ॥ <br>
स्वतां किंवा परतोत्थान । नव्हे नव्हेचि किंचित आन । <br>
याचि नांवें दृढ समाधान । साक्षात्कार अपरोक्ष ॥ १६ ॥ <br>
ऐसा अपरोक्ष साक्षात्कार झालिया । मग सहस्त्रधा का उभवेना माया । <br>
तरीही जन्म नाहींनाहीं ज्ञानियां । ऐशिया प्रकारें ॥ १७ ॥ <br>
जो अंगेचि झाला सदसद्धिहीन । साक्ष्य साक्षी गेले वितळून । <br>
ऐसें निजरूप झाला परिपूर्ण । देह असतांचि ॥ १८ ॥ <br>
मरणा ऐलिकडे जो मेला । पावावयाचें तें अंगें पावला । <br>
तो प्राणवियोगें अन्य अवस्थेला । न पावे सहसा ॥ १९ ॥ <br>
देह आहेतों नांव जीवन्मुक्ति । अथवा निवृत्तिक विदेहमुक्ति । <br>
प्राणवियोगें म्हणावें तयाप्रति । विदेह कैवल्य पावला ॥ ८२० ॥ <br></div><br clear="left">

<div class="shl2"><br>
एवं मां तत्त्वतो वेत्ति यस्तु राम महामते ॥  <br>
स एव नान्यो लोकेष कैवल्यफलमस्नुते ॥ ५९ ॥ <br>
इति श्रीमद्‌ पद्मपुराणे उपनिषत्सु ब्रह्मविद्यायां योगशास्त्रे <br>
शिवराघवसंवादे विभूतियोगो नाम षष्ठोध्यायः ॥ ६ ॥ <br></div><br clear="left">

<div class="ovi2"><br>
अगा रामा हे महामति । जो कोणी पुरुष ऐशियारीती । <br>
तत्त्वतां जाणेल मज अपरोक्षगति । तोचि एकमुक्त निश्चयें ॥ २१ ॥ <br>
यावनि अन्यथा तिहीं लोकीं । देव मानव की दैत्यादिकीं । <br>
कैवल्यफळ न पाविजे अनेकीं । साधनद्वाराही ॥ २२ ॥ <br>
समाधि उत्थानरहित समाधान । जे मागें आतां बोलिलें निरूपण । <br>
या रीती जाणेल जो अपरोक्ष ज्ञान । तोचि एक मुक्त ॥ २३ ॥ <br>
आपण आपणा आपुलेपणे । घेईल तया दृढ अपरोक्ष म्हणणें । <br>
म्हणजे अंगें स्वयें मीच होणें । माझें ज्ञान तत्त्वतां ऐसें ॥ २४ ॥ <br>
ऐसें नसतां परोक्षरीती । ब्रह्मवार्तेतेंही जाणती । <br>
तया कदाही नव्हेचि मुक्ति । नाना साधने करितां ॥ २५ ॥ <br>
तस्मात् रामा हे महामति । म्हणजे तुझी अकुंठित गति । <br>
त्वां प्रश्न केला जगदोध्दाराप्रति । तो सर्वही फेडिला ॥ २६ ॥ <br>
हे जग कैसें झालें आणि कोण कर्ता । कोण अधिष्ठान या समस्तां । <br>
जीवशिव त्याहून असती भिन्नता । की ऐक्यरूप ॥ २७ ॥ <br>
माझें सविशेषरूप कोणतें । आणि निर्विशेष म्हणावें कवणातें । <br>
कवणे ज्ञानें पाविजे मुक्तीतें । हे सर्वही बोलिलें ॥ २८ ॥ <br>
मुख्य अभेदज्ञानावांचून । मोक्ष नसे जीवालागून । <br>
तरी अधिकारिये गुरुमुखेंकडून । अपरोक्ष ज्ञान पावावें ॥ २९ ॥ <br>
अगा अज्ञानेकडून बंधन पडिलें । तें ज्ञानेचि जाय निवर्तलें । <br>
तस्मात् तेचि ज्ञान तुजशी सांगितलें । कणवें जीवाचे ॥ ८३० ॥ <br>
सूत म्हणे शौनकादिकहो । अर्थी बुद्धीचा असे की प्रवाहो । <br>
हा सहावा अध्याय पहाहो । शीग असे ज्ञानाची ॥ ३१ ॥ <br>
या शिवगीतेचा हा गर्भ । की हा शिवहृदयाचे स्वयंभ । <br>
की वेदांताचा सारांश कोंभ । षोडशोध्यायांचाही ॥ ३२ ॥ <br>
पंचाध्याया पावेतों रूपक । बोलणे असे निश्चयात्मक । <br>
त्याचे रहस्य जे सकळिक । या अध्यायी असे ॥ ३३ ॥ <br>
पाशुपतास्त्र विज्ञानाप्रति । जे बोलिली पांचवे अध्यायीं युक्ती । <br>
तयाचा निश्चय यथामति । या अध्यायीं पहावा ॥ ३४ ॥ <br>
तेथूनही अध्याय सातवा । पुढे बोलिजेला असे बरवा । <br>
तो या अध्यायाचा भाव अघवा । प्रगटला असे ॥ ३५ ॥ <br>
बहुत कासया बोलावें । आठविया पासून षोडशांत आघवे । <br>
अध्याय विस्ताराचे बीज जाणावें । या सहावे अध्यायीं ॥ ३६ ॥ <br>
तस्मात् या अध्यायाचें साधकें । अर्थामृत निश्चयात्मकें । <br>
चाखावें श्रवणमनें निकें । ऐक्यत्व बोधे ॥ ३७ ॥ <br>
संस्कृत अथवा प्राकृत । श्रुत्यर्थचि असे समस्त । <br>
यास्तव जाणिजे वेदउक्त । शिवराघव संवाद हा ॥ ३८ ॥ <br>
इति श्रीमद्धदेश्वरी । शिवगीता पद्मपुराणांतरीं । <br>
विभूतीयोग स्वात्मानुभवाकारी । षष्ठोऽध्यायः ॥ ६ ॥ <br>
ॐ ॥ ॐ ॥ ॐ ॥ <br>
<br>
 ॥ श्रीमद्‌वेदेश्वरी षष्ठोऽध्यायः समाप्तः ॥ <br></div><br clear="left">
<br><br>
<div class="top"><a href="#top">GO TOP</a></div><br clear="left"><br><br>
</td></tr></table></body></html>


