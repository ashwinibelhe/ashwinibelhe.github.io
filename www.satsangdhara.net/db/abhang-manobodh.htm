<html>
<head>
<meta http-equiv="content-type" content="text/html; charset=utf-8">
<title>सत्संगधारा - मनोबोध अर्थात् मनाचे श्लोक या ग्रंथावर  सौ. मनीषा अभ्यंकर कृत अभंग मनोबोध</title>

<style type="text/css">
p.hdr1 {text-align:center; margin:.0001pt; font-size:3em; color:#800000; face:Mangal;} 
p.hdr2 {text-align:center; margin:.0001pt; font-size:2.5em; color:#800000; face:Mangal;} 
p.hdr3 {text-align:center; margin:.0001pt; font-size:2em; color:#800000; face:Mangal;}
p.hdr4 {text-align:center; margin:.0001pt; font-size:1.5em; color:red; face:Mangal;}  
p.shl { text-align:center; margin:.0001pt; font-size:1.2em; line-height:1.5em; color:red; face:Mangal; } 
p.abhang { text-align:center; margin:.0001pt; font-size:1.2em; line-height:1.5em; color:#007138; face:Mangal; } 
p.note { text-align:center; margin:.0001pt; font-size:1.2em; color:#ff6633; face:Mangal; } 
</style>

</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="das.htm">श्रीदासबोध</a></li>
			<li><a href="bheemroopi-stotre.htm">भीमरूपी स्तोत्रे</a></li>
			<li><a href="karuna-stotre.htm">करुणा स्तोत्रे</a></li>
			<li><a href="bara-shate.htm">बारा ओव्याशते</a></li>
			<li><a href="atmaram.htm">आत्माराम</a></li>
			<li><a href="atmaram-viv.htm">आत्माराम-विवरण</a></li>
			<li><a href="manache.htm">मनाचे श्लोक</a></li>
			<li><a href="manache-viv.htm">मनाचे श्लोक - विवरण</a></li>
			<li><a href="abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="../ebh/intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="../ebh/intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../hansa/aagam-parichay.htm"><span>आगमसार</span></a></li>

			<li><a href="../hansa/laghuvv-parichay.htm">लघुवाक्यवृत्ति</a></li>
			
			<li><a href="../hansa/sadachar.htm">सदाचार</a></li>
			
			<li><a href="../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>


<body bgcolor="#ffffff">
<table width="80%" border="0" align="center" bgcolor="#ffffff">
<tr><td>
<br>

<p class="hdr4">॥ समर्थ श्रीरामदासस्वामी विरचित ॥ </p>
<p class="hdr2">मनोबोध अर्थात् मनाचे श्लोक  </p>
<p class="hdr4">या ग्रंथावर  सौ. मनीषा अभ्यंकर कृत अभंग मनोबोध </p>
<br>

<p class="shl"><br>
गणाधीश जो ईश सर्वा गुणांचा । मुळारंभ आरंभ तो निर्गुणाचा । <br>
नमूं शारदा मूळ चत्वारि वाचा । गमूं पंथ आनंत या राघवाचा ॥१॥ <br>
<p class="abhang"><br>
नमस्कार माझा । मूळ पुरुषासी । गणेश हे ज्यासी । नाम असे ॥१॥<br>
गणांचा अधीश । त्रिगुणांचा ईश । नमन तयास भक्तिभावे ॥२॥<br>
त्रिगुणांचा स्वामी । आरंभ विश्वाचा । श्रीगणेशाचा जय असो ॥३॥<br>
आहे तो निर्गुण । विश्वाचे कारण । होई तो सगुण । उपाधीने ॥४॥<br>
माया ही शारदा । गणेशाची शक्ती । जेथूनी निर्मिती जगतासी ॥५॥<br>
करितो नमन । देवी शारदेसी । चारही वाणींची मूळ असे ॥६॥<br>
परा नि पश्यंती । मध्यमा वैखरी । या त्या चार वाणी । प्रसिद्धचि ॥७॥<br>
चारही वाणींसी । हिने प्रसविले । कर्तृत्व ते आले । हिच्या गुणे ॥८॥<br>
नमन तियेसी । ग्रंथारंभी करी । मन बुद्धी भरी वागर्थाने ॥९॥<br>
अनादि अनंत । राघवाचा पंथ । सांगताती संत । मोक्षदायी ॥१०॥<br>
तीच ब्रह्मविद्या । व्हावी अपरोक्ष । म्हणोनि उपदेश मना तुज ॥११॥<br>
<p class="shl"><br>
मना सज्जना भक्तिपंथेचि जावे । तरी श्रीहरी पाविजेतो स्वभावे । <br>
जनीं निंद्य ते सर्व सोडोनि द्यावे । जनीं वंद्य ते सर्व भावे करावे ॥२॥<br>
<p class="abhang"><br>
पंथ अनंताचा । ब्रह्माच्या प्राप्तीचा । हाचि अर्थ याचा । जाण मना ॥१२॥<br>
आत्मा ब्रह्मरूप । पडला विसर । अज्ञान निर्झर । उद्भवला ॥१३॥<br>
अरे ते अज्ञान । समूळ नाशाया । करी तू उपाया । काही मना ॥१४॥<br>
बा मना सर्वदा । जाई भक्तिपंथे । राम जेथे असे पथदर्शी ॥१५॥<br>
अन्य मार्गाहून । भक्तिमार्ग सोपा । ईश्वरी तद्रूप । होई मन ॥१६॥<br>
भक्तीने श्रीहरी । पावतो सर्वांसी । देई दर्शनासी । दाखला हा ॥१७॥<br>
भक्तिमार्गातील । पहिला नियम । जे जे निंदनीय । त्यजावे ते ॥१८॥<br>
वंदनीय जो जो । असेल आचार । तो तो तू स्वीकार । अविचारे ॥१९॥<br>
शास्त्राचे प्रामाण्य । असे ज्या कर्मास । ते कर्म प्रशस्य । जाण मना ॥२०॥<br>
भक्ती हवी जर । निंद्य सोड सर्व । वंद्य ते ते सर्व । करी भावे ॥२१॥<br>
भाव तेथे देव । उक्ती ही प्रसिद्ध । अनुभवे सिद्ध । झाली असे ॥२२॥<br>
रे परमार्थाचा । श्रद्धा असे पाया । श्रद्धेवीण वाया । सर्व काही ॥२३॥<br>
अश्रद्धेने करी । जे जे इहलोकी । ते ते विफल की । जाण मना ॥२४॥ <br>
<p class="shl"><br>
प्रभाते मनीं राम चिंतीत जावा । पुढे वैखरि राम आधी वदावा । <br>
सदाचार हा थोर सांडू नये तो । जनीं तोचि तो मानवी धन्य होतो ॥३॥<br>
<p class="abhang"><br>
श्रवण चिंतन । नि नामस्मरण । अर्चन वंदन । अणि दास्य ॥२५॥<br>
पादसेवन ते । गुरुभक्तिरूप । आत्मनिवेदन । आणि सख्य ॥२६॥<br>
अशी नवविधा । सांगितली भक्ती । त्यातील कोणती । आचरावी ॥२७॥<br>
अशी मना शंका । असे जरी तुज । सांगतो रे गुज । ऐके बापा ॥२८॥<br>
नामस्मरणाची । वाट जवळची । प्राप्ती ईश्वराचि । वेगे होई ॥२९॥<br>
उषःकाली होती । सर्व शांत वृत्ती । चित्त भगवंती । जडतसे ॥३०॥<br>
म्हणोनि सकाळी । चिंतन रामाचे । मग व्यवहाराचे । काम करी ॥३१॥<br>
परा नि पश्यंती । मध्यमा वैखरी । असती या चारी वाणी बापा ॥३२॥<br>
परावाणीचे ते । नाभीमाजी स्थान । पश्यंतीचे स्थान । हृदयात ॥३३॥<br>
मध्यमेचे स्थान । कंठामाजी जाण । वैखरीचे स्थान । रसनाग्र ॥३४॥<br>
वैखरीने नाम । उच्चरण्यापूर्वी । हृदयात करी । स्मरण रे ॥३५॥<br>
हृदयीं स्मरण । जिह्वे उच्चारण । एकाग्र ते मन । होत असे ॥३६॥<br>
नामाचे स्मरण । शुद्ध आचरण  धन्य रे जीवन । त्या नराचे ॥३७॥<br>
सदाचरणने । होसी कृतकृत्य । या मर्त्यलोकात । जन्म जरी ॥३८॥<br>
दैवी गुणे युक्त  तोचि असे भक्त । असे सर्व संत । सांगताती ॥३९॥<br>
म्हणोनिया मना । भक्ती हवी जर । विशुद्ध आचार । श्रेष्ठ मानी ॥४०॥<br>
<p class="shl"><br>
मना वासना दुष्ट कामा नये रे । मना सर्वथा पापबुद्धी नको रे ।<br>
मना धर्मता निती सोडू नको हो । मना अंतरी सार विचार राहो ॥४॥<br>
<p class="abhang"><br>
बाह्याचार जसा । असावा निर्मळ । तैसेचि निर्मळ । अंतरंग ॥४१॥<br>
शुद्ध बाह्याचार । अशुद्ध अंतर । तो रे मिथ्याचार । असे बापा ॥४२॥ <br>
वासनांचा संग । नेई नाशाप्रत । बोले भगवंत । गीतेमाजी ॥४३॥<br>
त्यागी सर्वथैव । वाईट वासना । स्वीकारी रे मना । सद्वासना ॥४४॥<br>
जेणे देवप्राप्ती । ती दैवी संपत्ती । आसुरी संपत्ती । नाश करी ॥४५॥<br>
विशुद्ध वासना । दैवीसम्पत्खूण । करिते पावन । जीवालागी ॥४६॥<br>
विषयवासना । दुःखासी कारण । भोगवी मरण । आणि जन्म ॥४७॥<br>
जन्म घेणे लागे । वासनेच्या संगे । म्हणोनी तू वेगे । सोडावी ती ॥४८॥<br>
पराच्या नाशाची । नको पापबुद्धी । वेगे अंतःशुद्धी । करी आता ॥४९॥<br>
कायिक वाचिक । आनि मानसिक । पाप ते बंधक । जीवालागी ॥५०॥<br>
दुर्लभ हा देह । प्राप्त झाला तुज । धर्मबुद्धीसाज । घाली त्यासी ॥५१॥<br>
नीती आणि धर्म । अध्यात्मसाधन । ईश्वरदर्शन । प्राप्त होई ॥५२॥<br>
एक परब्रह्म । जगी ते शाश्वत । बाकी अनिश्चित । सर्वकाही ॥५३॥<br>
हाच सारासार । विवेक अंतरी । सुदृढ तू धरी । बा रे मना ॥५४॥<br>
<p class="shl"><br>
मना पापसंकल्प सोडोनि द्यावा । मना सत्यसंकल्प जीवी धरावा <br>
मना कल्पना ते नको वीषयांची । विकारे घडे हो जनी सर्व ची ची ॥५॥<br>
<p class="abhang"><br>
जे संकल्पी मन । तैसे आचरण । तैसेचि वर्तन । घडतसे ॥५५॥<br>
संकल्पाचे मूळ । असे अज्ञानात । विषयीं प्रवृत्त । होई जीव ॥५६॥<br>
स्वरूपनेणीव । हा पापसंकल्प । सोडूनी तू जप । रामनाम ॥५७॥<br>
सत्य एक ब्रह्म । मनीं हे तू धर । अविद्या तू सार । दूरवरी ॥५८॥<br>
विषयचिंतन । नको रे सर्वथा । तेच भवतापा । मूळ असे ॥५९॥<br>
विकाराआधीन । होऊनी जो वागे । सर्वांना जो सांगे । मी हे केले ॥६०॥<br>
त्याची रे फजिती । होते पुरेपूर । हा रे वाया नर । असे जगी ॥६१॥<br>
तादात्म्य देहाशी । मन विषयांशी । मग भवपाशी । बद्ध होसी ॥६२॥<br>
देह नव्हे तू रे । आत्मा तो तू जाण । कर्माचे कर्तृत्व । देहाकडे ॥६३॥<br>
कर्तृत्व देहाचे । मानसी स्वतःचे । मग त्या कर्माचे । फल भोग ॥६४॥<br>
म्हणोनि करून घेई अकर्तृत्व । हेचि असे तत्व । गीतेमाजी ॥६५॥<br>
<p class="shl"><br>
नको रे मना क्रोध हा खेदकारी । नको रे मना काम नाना विकारी <br>
नको रे मना सर्वदा अंगिकारु । नको रे मना मत्सरु दंभभारु ॥६॥<br>
<p class="abhang"><br>
ह्यासाठी अभ्यास- । योग तू आचारी । क्रोध खेदकारी । सांडी वेगे ॥६६॥<br>
काम पूर्ण होता । लोभ बळावतो । मग हव्यास तो । वाढतसे ॥६७॥<br>
क्रोध बळावतो । काम जो अपूर्ण । मग ते पतन । निश्चयेसी ॥६८॥<br>
काम आणि क्रोध । जना नाडिताती । बुद्धिसीही घेती । अपुल्या हाती ॥६९॥<br>
घेरता पुरते । होते नागवण । यांची आठवण । नको बापा ॥७०॥<br>
क्रोध पश्चात्तापा । काम विकारांसी । होती कारणासी । ऐके बापा ॥७१॥<br>
मोह आणि मद । दंभ नि मत्सर । नको अंगिकार । करु यांचा ॥७२॥<br>
षड्रिपु हे जाण । भारासी कारण । यांनी नागवण । केली असे ॥७३॥<br>
हेच ते षड्रिपु । जन्म नि  मृत्यूसी । संसारतापासी । कारण की ॥७४॥<br>
यांचा नको स्पर्श । तुजला सर्वदा । हरिनाम छंदा । आड येई ॥७५॥<br>
<p class="shl"><br>
मना श्रेष्ठ धारिष्ठ्य जीवीं धरावे । मना बोलणे नीच सोशीत जावे <br>
स्वये सर्वदा नाम वाचे वदावे । मना सर्व लोकांसी रे नीववावे ॥७॥<br>
<p class="abhang"><br>
कामक्रोधादिक । आसुरी संपत्ती । तेथे तू विरक्ती । स्वीकारावी ॥७६॥<br>
अहिंसा अभय । सौजन्य स्वाध्याय । दैवी गुणाश्रय ।  करावा रे ॥७७।<br>
सात्विक ते धैर्य । धरी अंतरात । श्रीरामनामात । धुंद होई ॥७८॥<br>
बोलणे दुजांचे । सोशीत ते जावे । जगन्नाथ धावे । अंतकाळी ॥७९॥<br>
क्रोधावरी जय । मिळण्याकारण । हाचि मार्ग जाण । असे एक ॥८०॥<br>
कोणीही भेटोत । कोणी लाथाडोत । नको घालू खत । क्रोधाचे तू ॥८१॥<br>
क्षमेने लोकांना । करूनिया वश । दुर्जनांचा रोष । मिटवावा ॥८२॥<br>
सदा नम्र वाचे । दुजा तोषवावे । हेचि जीवेभावे । व्रत घेई ॥८३॥<br>
अरे नम्रतेने । बोल मृदु शब्द । सर्वांसी सुखद । वाटतसे ॥८४॥<br>
जिव्हाग्रे मरण । जिव्हाग्रे बंधन । जिव्हाग्रे बांधव । राहताती ॥८५॥<br>
मनात असता । घोर ती कटुता । वाणीत मृदुता । येई कैची ॥८६॥<br>
बोलणे ते सत्य । नि हितकारक । तप ते वाचिक । जाण बापा ॥८७॥<br>
षड्रिपूंच्यावरी । मिळवण्या जय । हीच धरी सोय । बा रे मना ॥८८॥<br>
<p class="shl"><br>
देहे त्यागिता कीर्ती मागे उरावी । मना सज्जना हेचि क्रिया धरावी <br>
मना चंदनाचे परी त्वा झिजावे । परी अंतरी सज्जना नीववावे ॥८॥<br>
<p class="abhang"><br>
सर्व योनींमधे । नरदेह श्रेष्ठ । ज्ञान जे वरिष्ठ । प्राप्त होय ॥८९॥<br>
नरदेह प्राप्त । नाम ना मुखात । काय जीवनात । अर्थ आहे ॥९०॥<br>
देह हा नश्वर । नाम ते अमर । करूनी गजर । सांगे श्रुती ॥९१॥<br>
देहापाठी मना । कां गा रे धावसी । आणि श्रीरामासी । विसरसी ॥९२॥<br>
अरे बा रे मना । ऐसा नित्य वागे । जेणे कीर्ती मागे । डंका पिटे ॥९३॥<br>
देख चंदनासी । झिजे सर्वांगासी । आणि सुगंधासी । वाटे सर्वा ॥९४॥<br>
येत नसे पुष्प । येत नसे फळ । जीणे ते सफळ । चंदनाचे ॥९५॥<br>
तूही बारे मना । रहाट स्वधर्मे । निष्काम तू कर्मे । करी नित्य ॥९६।<br>
परमार्थसार । संतसज्जनांनी । प्रकटले जनी । वंदी त्यांना ॥९७॥<br>
संत-आशीर्वादे । देहबुद्धि जाई । आत्मबुद्धी होई । प्राप्त तुज ॥९८॥<br>
जर होई मना । स्वरूपाची प्राप्ती । तर तुज कीर्ती । माळ घाली ॥९९॥<br>
अता देहबुद्धी । जाई झिजवीत । परी राहो चित्त । समाधानी ॥१००॥<br>
<p class="shl"><br>
नको रे मना द्रव्य ते पुढीलांचे । अती स्वार्थबुद्धीने रे पाप साचे । <br>
घडे भोगणे पाप ते कर्म खोटे । न होता मनासारिखे दुःख मोठे ॥९॥<br>
<p class="abhang"><br>
नको तुज लोभ । दुजांच्या धनाचा । रे पापबुद्धीचा । त्याग करी ॥१०१॥<br>
अती जेथे स्वार्थ । अती जेथे अर्थ । जीणे रे निरर्थ । जाण बापा ॥१०२॥<br>
म्हणोनी तू मना । सोडी स्वार्थबुद्धी । व्यर्थ या उपाधी । गुंतू नको ॥१०३॥<br>
अपार आसक्ती । नको धरू मना । तेणे रे कामना । वाढताती ॥१०४॥<br>
कामना वाढता । मार्ग रे पापाचा । धरीशील साचा । बा रे मना ॥१०५॥<br>
बीज जे पेरावे । तेच ते उगवे । हे तो रे स्वभावे । असे येथे ॥१०६॥<br>
कर्म तैसे फळ । येथील नियम । मग का स्वधर्म । नाचरिसी ॥१०७॥<br>
अनेक कामना । पूर्ण का होतील । दुःखची देतील । तुजलागी ॥१०८॥<br>
<p class="shl"><br>
सदा सर्वदा प्रीती रामीं धरावी । दुखाची स्वये सांडी जीवी करावी । <br>
देहेदुःख ते सूख मानीत जावे । विवेके सदा स्वस्वरूपीं भरावे ॥१०॥<br>
<p class="abhang"><br>
संग कामनांचा । नको म्हणोनिया । येरझार वाया । घडतेसे ॥१०९॥<br>
म्हणोन सर्वदा । रामावीण आस । नकोच जीवास । दुजी काही ॥११०॥<br>
करी तू रे मना । प्रीति रामावर । माय बाप घर । तोचि एक ॥१११॥<br>
देवप्रेमापुढे । देहदुःख थोडे । ऐसे जरी घडे । तीच भक्ती ॥११२॥<br>
दुःख वेगे सांडी । चरण तू धरी । उभा तो समोरी । रघुवीर ॥११३॥<br>
दुःख जे देहासी । ते तू सुख मान । येते आठवण । श्रीरामाची ॥११४॥<br>
कुंती मागे कृष्णा । संकट मालिका । ध्यानात येई का । तुझ्या हेतू ॥११५॥<br>
सुखात लोळता । रामा विसरता । काय सार्थकता । आयुष्याची ॥११६॥<br>
विवेक हा करी । हृदीं राम धरी । स्वरूप सागरीं । डुबी घेई ॥११७॥<br>
आत्मारामीं प्रेम । जडे सहाजिक । उत्पन्न विवेक । अंतरात ॥११८॥<br>
स्वरूपी रहाणे । हाचि रे स्वधर्म । विवेकाचे मर्म । ध्यानी घेई ॥११९॥<br>
<p class="shl"><br>
जनीं सर्वसूखी असा कोण आहे । विचारे मना तूंचि शोधूनि पाहे ।<br>
मना त्वांचि रे पूर्वसंचित केले । तया सारिखे भोगणे प्राप्त झाले ॥११॥<br>
<p class="abhang"><br>
सर्वकाळ सुखी । असे जगी कोण । पाही तू शोधून । बा रे मना ॥१२०॥<br>
पूर्वजन्मीं जैसे । केलेसी रे कर्म । मृत्युलोकीं जन्म । तुजला की ॥१२१॥<br>
पूर्वजन्मीची ती । भोगावी लागती । फळे हीच नीती । येथील की ॥१२२॥<br>
म्हणोनि दुजांसी । देऊ नको दोष । मुकाट्याने सोस । सुख दुःख ॥१२३॥<br>
ऐक बा रे मना । सुखी आनंदून । दुःखी तू भिऊन । जाऊ नको ॥१२४॥<br>
<p class="shl"><br>
मना मानसी दुःख आणू नको रे । मना सर्वथा पापबुद्धी नको रे । <br>
विवेके देहेबुद्धी सोडूनि द्यावी । विदेहीपणे मुक्ती भोगीत जावी ॥१२॥<br>
<p class="abhang"><br>
संकटप्रसंगी । दुःखासी सादर । मागुती विचार । दुःखाचाचि ॥१२५॥<br>
दुःखी तू असता । दुःखाचे विचार । आणिक साचार । दुःखी होसी ॥१२६॥<br>
झाले ते रे झाले । व्यर्थ उगाळून । शोकाचे कारण । वाढविसी ॥१२७॥<br>
झालेल्या गोष्टीचा । करू नको शोक । नको घेऊ दुःख । आणीक तू ॥१२८॥<br>
पूर्वजन्मी जे जे । केले तू होतेस । म्हणोनि सायास । तुजलागी ॥१२९॥<br>
पुढे काय होई । ठावे ना कोणाला । चिंता ती कशाला । करितोसी ॥१३०॥<br>
सद्यस्थितीमाजी । एक रामनाम । घेई तू सप्रेम । बा रे मना ॥१३१॥<br>
दह नव्हे तू रे । आत्मा तो तू जाण । विवेक करून । पाही जरा ॥१३२॥<br>
बंधनापासूनी । सोडवी स्वतःसी । मुक्तीच्या द्वारासी । पावसील ॥१३३॥<br>
विवेकाने दृढ । धरी तू चरण । हाच रामबाण । उपाय की ॥१३४॥<br>
<p class="shl"><br>
मना सांग पा रावणा काय जाले । अकस्मात ते राज्य सर्वै बुडाले ।<br>
म्हणोनि कुडी वासना सांडी वेगी । बळे लागला काळ हा पाठीलागी ॥१३॥<br>
<p class="abhang"><br>
देहबुद्धी जाण । वासनेकारण । जन्म नि मरणा । कारण की ॥१३५॥<br>
रावणाची दशा काय सांग झाली । होता बलशाली । तरीही रे ॥१३६॥<br>
धन राज्य पुत्र । सर्वस्व ते गेले । मागे ते उरले । दुष्कृत्य की ॥१३७॥<br>
दुष्टपणाची रे । ऐशीच की गती । जेणे अंती मती । भ्रष्टते रे ॥१३८॥<br>
परद्रव्य पर - । दारा परधन । नाशासी कारण । जाण मना ॥१३९॥<br>
यमाचा तो फेरा । तुझ्या पाठीमागे । जन्मा येण्यासंगे । लागलासे ॥१४०॥<br>
म्हणोनि वाईट । वासना तू सोड । धरी रामवेड । अंतरात ॥१४१॥<br>
<p class="shl"><br>
जिवा कर्मयोगे जनीं जन्म जाला । परी शेवटी काळमूखी निमाला ।<br>
महाथोर ते मृत्युपंथेचि गेले । कितीयेक ते जन्मले आणि मेले ॥१४॥<br>
<p class="abhang"><br>
पूर्वसंचिताने । जन्म तुझा लोकी । अंती काळमुखी । पडणार ॥१४२॥<br>
कोणी असो थोर । कोणी तो लहान । मृत्यू हा महान । वर त्यासी ॥१४३॥<br>
अगणित आले । अगणित गेले । सर्वही ते मेले । जन्मले नि ॥१४४॥<br>
प्रकृती आधीन । मानवी जीवन । क्षणात भंगून । जाईल रे ॥१४५॥<br>
आहार नि निद्रा । भय नि मैथून । यातच रंगून । जाऊ नको ॥१४६॥<br>
अरे तू मानव । बुद्धीचे वैभव । याचि देही देव । बनशील ॥१४७॥<br>
सकळहि जाती । एकचि राहती । स्वरूपाचि स्थिती । पावती जे ॥१४८॥<br>
<p class="shl"><br>
मना पाहता सत्य हे मृत्युभूमी । जिता बोलता सर्वही जीव मी मी ।<br>
चिरंजीव हे सर्वहि मानिताती । अकस्मात सांडूनिया सर्व जाती ॥१५॥<br>
<p class="abhang"><br>
ही तो मरुभूमी । सर्व ते जाणार । जो जन्मा येणार । या लोकात ॥१४९॥<br>
परी नवल हे । सर्वही म्हणती । मी मी रे बोलती । जन्मताच ॥१५०॥<br>
अहंभाव व्यापी । सर्व शरीरास । मग नाचतोस । मोरावाणी ॥१५१॥<br>
म्हणसी तू नित्य । माझे घरदार । वित्त अलंकार । माझे माझे ॥१५२॥<br>
आणि चिरंजीव । मानसी आपणा । मृत्यूच्या थैमाना । नाठविसी ॥१५३॥<br>
अकस्मात येई । काळाचा तो घाला । मग पळायाला । जागा नाही ॥१५४॥<br>
<p class="shl"><br>
मरे एक त्याचा दुजा शोक वाहे । अकस्मात तोही पुढे जात आहे । <br>
पुरे ना जनी लोभ रे क्षोभ त्याते । म्हणोनि जनी मागुता जन्म घेते ॥१६॥<br>
<p class="abhang"><br>
एक मरताच । दुजा करी शोक । सोडूनि हा लोक । का रे जासी ॥१५५॥<br>
ळा घळा रडे । हंबरडा फोडे । कळे ना एवढे । कसे त्यासी ॥१५६॥ <br>
आपणही याच । वाटेने जाणार । भक्ष्य ते होणार । काळाचे की ॥१५७॥<br>
अतृप्त वासना । घेता बरोबर । जन्मासी येणार । पुनरपि ॥१५८॥<br>
जन्म मरणाची । अशी येरझार । अखंड होणार । मर्त्यलोकी ॥१५९॥<br>
विषयांच्या लोभी । पडसी म्हणून । एवढे बंधन । प्राप्त तुज ॥१६०॥<br>
<p class="shl"><br>
मनीं मानव व्यर्थ चिंता वहाते । अकस्मात होणार होऊनि जाते ।<br>
घडे भोगणे सर्वही कर्मयोगे । मतिमंद ते खेद मानी वियोगे ॥१७॥<br>
<p class="abhang"><br>
दो दिसांची वस्ती । जीवासी या झाली । व्यर्थ चिंता केली । कासयासी ॥१६१<br>
होणार ते होते । भोगावे लागते । पूर्वसंचिताते । प्रत्येकासी ॥१६२॥<br>
जे घडे त्यावरी । नाही तुझी सत्ता । आणि व्यर्थ चिंता । करितोस ॥१६३॥<br>
सांग बा रे मना । कशास मानसी । हर्ष विषादासी । करितोस ॥१६४॥<br>
धन पुत्र दारा । सर्व हा पसारा । नको मानू खरा । सांगे तुज ॥१६५॥<br>
जे जे अकस्मात । होईल रे प्राप्त । ते सर्व भोगीत । जावे मना ॥१६६॥<br>
<p class="shl"><br>
मना राघवेवीण आशा नको रे । मना मानवाची नको कीर्ती तूरे । <br>
जया वर्णिती वेदशास्त्रे पुराणे । तया वर्णिता सर्वही श्लाघ्यवाणे ॥१८॥<br>
<p class="abhang"><br>
परी रामावीण । नको दुजी आस । एक एक श्वास । नाम जप ॥१६७॥<br>
एका ईश्वराचे । नाम घेई वचे । नको तू दुजांचे । गुण गाऊ ॥१६८॥<br>
ऐके रामावीण । मानव तो थिटा । गुणांचा तो साठा । त्याच्या पाशी ॥१६९॥<br>
वेद आणि शास्त्रे । पुराणे थकली । करिता हो भली । गुणगान ॥१७०॥<br>
तोच एक राम । योग्य गाण्या गुण । दुजा त्याच्यावीण भजू नको ॥१७१॥<br>
<p class="shl"><br>
मना सर्वथा सत्य सांडू नको रे । मना सर्वथा मिथ्य मांडू नको रे । <br>
मना सत्य ते सत्य वाचे वदावे । मना मिथ्य ते मिथ्य सोडूनि द्यावे ॥१९॥<br>
<p class="abhang"><br>
सत्य जे शाश्वत । एक भगवंत । त्याचा ना रे अंत । चारी युगी ॥१७२॥<br>
कोणी म्हणे हरी । कोणी म्हणे हर । कोणी म्हणे राम । कोणी ब्रह्म ॥१७३॥<br>
सत्य वस्तु एक । नाही जी पृथक । सृष्टी ही मायिक । जाण मना ॥१७४॥<br>
अशाश्वत जे जे । ते ते रे मायिक । ते मिथ्या नामक । ओळखावे ॥१७५॥<br>
मिथ्या मायावाद । नको मांडू मना । येईल करुणा । तुझी त्यासी ॥१७६॥<br>
सर्वदा वाचेने । सत्य ते बोलावे । मिथ्य  ते सोडावे । हेचि तप ॥१७७॥<br>
भज त्या रामास । गाई तू गुणांस । घेई तू नामास । त्याच्याच की ॥१७८॥<br>
हे तप करता । दया त्याच्या चित्ता । येई भगवंता । सत्य मानी ॥१७९॥<br>
<p class="shl"><br>
बहु हिंपुटी होईजे मायपोटी । नको रे मना यातना तेचि मोठी । <br>
निरोधे पचे कोंडिले गर्भवासी । अधोमूख रे दुःख त्या बाळकासी ॥२०॥<br>
<p class="abhang"><br>
सत्य मानतोस । माया जी असत्य । परमात्मा सत्य मानिसी ना ॥१८०॥<br>
अज्ञानाची गाठ । जोवरी रे दृढ । आत्मज्ञान गूढ । कैसे होई ॥१८१॥<br>
तेणे देहबुद्धी । दृढ होत असे । वासनेचे पिसे । मानेवरी ॥१८२॥<br>
नाही जोवरी रे । वासनांचा क्षय । जन्ममृत्युभय । जीवालागी ॥१८३॥<br>
पुन्हा पुन्हा गर्भी । राहणे जीवास । मातेलाही त्रास । होत असे ॥१८४॥<br>
आणि तुज येथे । काय सांगू सुख । बहुत रे दुःख । भोगिसी तू ॥१८५॥<br>
नाळेने बांधले । उलटे टांगले । श्वासही कोंडले । मायपोटी ॥१८६॥<br>
जन्मा आधी ऐसा । नरकी निवास । येताच जन्मास । वृत्ती शून्य ॥१८७॥<br>
पूर्वी जे स्मरण । होते गर्भवासी । आता विसरसी । कोण मी ते ॥१८८॥<br>
जन्मोनिया दुःख । भोगतोस परी 	। वासनेच्या फेरी । गुंततोसी ॥१८९॥<br>
पुढील तो जन्म । मानव योनीत । मिळेल हे सत्य । मानू नको ॥१९०॥<br>
<p class="shl"><br>
मना वासना चूकवी येरझारा । मना कामना सांडि रे द्रव्य दारा । <br>
मना यातना थोर हे गर्भवासी । मना सज्जना भेटवी राघवासी ॥२१॥<br>
<p class="abhang"><br>
म्हणोनि सोडूनी । देई तू वासना । तेणे या यातना । चुकतील ॥१९१॥<br>
आसक्तीच मूळ । फेर्‍यांसी कारण । देई तू सोडून । अति वेगे ॥१९२॥<br>
द्रव्य आणि दारा । नको ह पसारा । एक राम खरा । त्रिजगती ॥१९३॥<br>
सुखासाठी बा तू । केली वणवण । सोसलेस घण । दुःखाचेच ॥१९४॥<br>
आता तरी बा रे । रामभेट घेई । अंती तू रे जाई । मोक्षपदी ॥१९५॥<br>
<p class="shl"><br>
मना सज्जना हीत माझे करावे । रघुनायका दृढ चित्तीं धरावे । <br>
महाराज तो स्वामी वायुसुताचा । जना उद्धरी नाथ लोकत्रयाचा ॥२२॥<br>
<p class="abhang"><br>
बा मना सज्जना । ऐकता या गोष्टी । नको होऊ कष्टी । साधी हीत ॥१९६॥<br>
रामाचे चरण । नेती उद्धरून । म्हणोनी स्मरण । करी त्याचे ॥१९७॥<br>
हनुमंताने त्या । हृदयी धरिले । चरण ते भले । श्रीरामाचे ॥१९८॥<br>
म्हणोनि बा मना । चिरंजीव पद । त्य़ासी झाले प्राप्त । मृत्युलोकी ॥१९९॥<br>
तू ही घेता नाम । उद्धरील तुज । एक रामराज । या जगती ॥२००॥<br>
<p class="shl"><br>
न बोले मना राघवेवीण काही । जनीं वाउगे बोलता सूख नाही ।<br>
घडीने घडी काळ आयुष्य नेतो । देहांती तुला कोण सोडू पहातो ॥२३॥<br>
<p class="abhang"><br>
वृद्धपणी काय । असे दुजे काम । तेव्हा बोलू राम । म्हणू नको ॥२०१॥<br>
धन-सुत-दारा । अफाट पसारा । त्यांचा बडिवार । कोण करी ॥२०२॥<br>
प्रपंची सुवर्ण । बहु मेळवून । नामाचे स्मरण । मग करू ॥२०३॥<br>
असा विचार तू । करू नको मना । स्वतःची वंचना । करू नको ॥२०४॥<br>
नको मना करु । गोष्टी या बाष्कळ । न थांबे रे काळ । कोणासाठी ॥२०५॥<br>
क्षणभंगूर रे । आयुष्याचा खेळ । येईल तो काळ । कोणे वेळी ॥२०६॥<br>
काळाने धरिले । कोणी सोडवले । रामाची पाउले । समर्थ की ॥२०७॥<br>
म्हणोनिया मना । नको बोलू काही । रामावीण नाही । सत्य येथे ॥२०८॥<br>
जन्म मृत्युभय । हारपोनी जाय । रामनाम सय । जरी करी ॥२०९॥<br>
<p class="shl"><br>
रघुनायकावीण वाया शिणावे । जनासारिखे व्यर्थ का वोसणावे । <br>
सदासर्वदा नाम वाचे वसो दे । अहंता मनी पापिणी ते नसो दे ॥२४॥<br>
<p class="abhang"><br>
गेला क्षण नाही । येई परतून । संसारी रमून । जाऊ नको ॥२१०॥ <br>
अरे मना व्यर्थ । रामावीण स्वार्थ । रामच रे अर्थ । तिन्ही लोकीं ॥२११॥<br>
अज्ञ मूढ जन । रंगोत विषयी । तू रे रामापायी । मिठी घाली ॥२१२॥<br>
सर्वदा वाचेने । जप रामनाम । कैवल्याचे धाम । गाठशील ॥२१३॥<br>
पापाचे जी मूळ । अहंता नागीण । तिच्यावरी घण । घाली वेगे ॥२१४॥<br>
वळीच जागृत । मना होवोनिया । करी तुझी काया । रामरूप ॥२१५॥<br>
नरदेह भला । तुजसी लाभला । देव तू आपुला । करी आता ॥२१६॥<br>
दूधातून यत्ने । मिळे नवनीत । करी तैसे हीत । प्रयत्नाने ॥२१७॥<br>
<p class="shl"><br>
मना वीट मानू नको बोलण्याचा । पुढे मगुता राम जोडेल कैचा ।<br>
सुखाची घडी लोटता सूख आहे । पुढे सर्व जाईल काही न राहे ॥२५॥<br>
<p class="abhang"><br>
तेच तेच बोल ऐके मना नीट । नको मानू वीट । बोलण्याचा ॥२१८॥<br>
झोप ती उडावी । जागृती ती यावी । अरे भवार्णवी । बुडशील ॥२१९॥<br>
पुन्हा पुन्हा अन्न । लागते सेवावे । तैसेच बोलावे । लागतसे ॥२२०॥	<br>
कंटाळूनी जर । रामा लोटी दूर । अंती राखणार । कोणा तुज ॥२२१॥<br>
भोगात लोळता । वाटे तुज सुख । परी ते क्षणिक आहे बापा ॥२२२॥<br>
ज्या संगे भोगसी अमूप सुखासी । आहे त्या देहासी । मृत्युपंथ ॥२२३॥<br>
जोवरी तो प्राण । असे या देहात । गुंते तू नामात । त्वरा करी ॥२२४॥<br>
<p class="shl"><br>
देहेरक्षणाकारणे यत्न केला । परी शेवटी काळ घेऊन गेला ।<br>
करी रे मना भक्ती या राघवाची । पुढे अंतरी सोडी चिंता भवाची ॥२६॥<br>
<p class="abhang"><br>
किती काळ करी । देह संरक्षण । अरे ते मरण । टपलेले ॥२२५॥<br>
देह तो जाईल । काळ त्या खाईल । मग तू घेशील कैसे नाम ॥२२६॥<br>
देहाचे मिथ्यत्व । जाण तू रे मना । आता नारायणा । हाक घाली ॥२२७॥<br>
काळ घेवोनिया । अंती जातो तुज । म्हणोनि तू आज । नाम घेई ॥२२८॥<br>
करी मना भक्ती । श्री रघुरायाची । चिंता संसाराची । सोडी सर्व ॥२२९॥<br>
सर्वभावे भज । एक देवराज । तेणे रे सहज । मायानाश ॥२३०॥<br>
<p class="shl"><br>
भावाच्या भये काय भीतोस लंडी । धरी रे मना धीर धाकासी सांडी । <br>
रघुनायकासारिखा स्वामी शीरी । नुपेक्षी कदा कोपल्या दंडधारी ॥२७॥<br>
<p class="abhang"><br>
भवभयग्रस्त । अससी म्हणोन । तरी का भिऊन । जाशी मना ॥२३१॥<br>
तुझ्या शिरावर । छत्र राघवाचे । घाबरावयाचे । कशासाठी ॥२३२॥<br>
भय सांडी दूर । राम मनीं धर । राम तारणार । आहे बापा ॥२३३॥<br>
राम पाठिराखा । रामच्या सारखा । दुसरा तो सखा । असे कोठे ॥२३४॥<br>
पुराणाभीतरी । हीच आहे साक्ष । न करी दुर्लक्ष । रघुनाथ ॥२३५।<br>
यम येवो जरी । क्रुद्ध होवोनिया । एक रामराया । निवारितो ॥२३६॥<br>
<p class="shl"><br>
दिनानाथ हा राम कोदंडधारी । पुढे देखता काळ पोटी थरारी  । <br>
जना वाक्य नेमस्त हे सत्य मानी । नुपेक्षी कदा रामदासाभिमानी ॥२८॥<br>
<p class="abhang"><br>
अनाथांचा नाथ । तो हा रघुनाथ । सोडेल का साथ । कधी तरी ॥२३७॥<br>
धनुष्य नि बाण । घेवोनिया हाती । नित्य भक्तांप्रती । सांभळितो ॥२३८॥<br>
प्रतिपाळ करी । यमासी निवारी । श्रीराम अंतरी । धरी बापा ॥२३९॥<br>
भक्तवत्सल हा । दीनांचा कैवारी । तो ही भवफेरी । थांबवतो ॥२४०॥<br>
सत्य सत्य मान । बा मना वचन । श्रीरामचरण । धरी वेगे ॥२४१॥<br>
नुपेक्षी सर्वदा । टाळी रे आपदा । त्या श्रीरामपदा । सोडू नको ॥२४२॥<br>
<p class="shl"><br>
पदी राघवाचे सदा ब्रीद गाजे । बळे भाक्तरीपूशिरी कांबी वाजे ॥<br>
पुरी वाहिली सर्व जेणे विमानी । नुपेक्षी कदा रामदासाभिमानी ॥२९॥<br>
<p class="abhang"><br>
ब्रीद त्याचे मना । रक्षिणे रे भक्त । हे असे गर्जत । त्रिभुवनी ॥२४३॥<br>
भक्त शत्रुमाथा । धनुष्यप्रहार । करी निरंतर । रक्षितो हा ॥२४४॥<br>
शत्रु मग कोणी । असो सान थोर । त्यासी सोडणार । नाही राम ॥२४५॥<br>
भक्त त्याचा जो त्या । नेतसे वैकुंठी । मना धरी कंठी । श्रीरामासी ॥२४६॥<br>
अयोध्या नगरी । नेली रे वाहून । वैकुंठाकारण । जाण मना ॥२४७॥<br>
तो श्रीराम कधी । नुपेक्षी भक्तासी । सर्वदा मानसी । दृढ धरी ॥२४८॥ <br>
<p class="shl"><br>
समर्थाचिया सेवका वक्र पाहे । असा सर्व भूमंडळी कोण आहे । <br>
जयाची लीळा  वर्णिती लोक तिन्ही । नुपेक्षी कदा रामदासाभिमानी ॥३०॥<br>
<p class="abhang"><br>
भक्त रक्षिण्याचे । ब्रीद श्रीरामाचे । कोण वक्र कैचे । पाहे बापा ॥२४९॥<br>
कोण आहे सांग । या त्रिभुवनात । शत्रु भक्ताप्रत । वक्रदृष्टी ॥२५०॥<br>
रामरायाप्रती । सर्वही वर्णिती । प्रेमे हेलावती । तिन्ही लोक ॥२५१॥<br>
असा तो श्रीराम । न टाकी भक्तासी । प्रेमे हृदयासी । धरीतसे ॥२५२॥<br>
<p class="shl"><br>
महासंकटी सोडिले देव जेणे । प्रतापे बळे आगळा सर्वगूणे । <br>
जयाते स्मरे शैलजा शूलपाणी । नुपेक्षी कदा रामदासाभिमानी ॥३१॥<br>
<p class="abhang"><br>
देव रावणाच्या । बंदीत पडले । त्यासी सोडवले । रामराये ॥२५३॥<br>
असा हा प्रतापी । भक्तप्रेमग्रस्त । विश्वही समस्त । भजतसे ॥२५४॥<br>
सर्वगुणयुक्त । भक्तरिपुशास्ता । त्या श्रेष्ठ अनंता । नम बापा ॥२५५॥<br>
ज्यासी भजे शिव । पार्वतीसहित । होवोनिया मत्त । भज त्यासी ॥२५६॥<br>
असा तो श्रीराम । भक्त-अभिमानी । त्याच्याच भजनी । लागे बापा ॥२५७॥<br>
<p class="shl"><br>
अहिल्या शिळा राघवे मुक्त केली । पदी लागता दिव्य होवोनि गेली <br>
जया वर्णिता शीणली वेदवाणी । नुपेक्षी कदा रामदासाभिमानी ॥३२॥<br>
<p class="abhang"><br>
गौतमाच्या शापे । दगडाचे रूप । मिळे आपोआप । अहिल्येसी ॥२५८॥<br>
पदस्पर्श होता । झाली शापमुक्त । रूप पूर्ववत । प्राप्त झाले ॥२५९॥<br>
अशा श्रीरामाचे । वर्णिता हो गुण । वेदांनाही शीण । आला असे ॥२६०॥<br>
भक्तवत्सल हा । असे मना राम । त्याचेच तू धाम । गाठी वेगे ॥२६१॥<br>
<p class="shl"><br>
वसे मेरुमंदार हे सृष्टीलीळा । शशी सूर्यतारांगणे मेघमाळा । <br>
चिरंजीव केले जगी दास दोन्ही । नुपेक्षी कदा रामदासाभिमानी ॥३३॥<br>
<p class="abhang"><br>
अफाट हे विश्व । हीच त्याची लीला । व्योमीं मेघमाला । निर्मिल्या रे ॥२६२<br>
अनंत पर्वत । चंद्रसूर्यतारे । अनंत हे सारे । विश्व त्याचे ॥२६३॥<br>
विश्वाचा जो स्वामी । त्यासी वारंवार । करी नमस्कार । बा मना तू ॥२६४॥<br>
अगाध ही लीला । चिरंजीवपद । बिभीषणा प्रद । दिले असे ॥२६५॥<br>
आणि निजनाम । मारुतिरायासी । तयाच्या मानसी । रहातसे ॥२६६॥<br>
तूही नाम घेता । नुपेक्षी कधी तो । तुजसी सांगतो । वारंवार ॥२६७॥<br>
<p class="shl"><br>
उपेक्षा कदा रामरूपी असेना । जिवां मानवा निश्चय तो वसेना । <br>
शिरी भार वाहेन बोले पुराणी । नुपेक्षी कदा रामदासाभिमानी ॥३४॥<br>
<p class="abhang"><br>
म्हणोनिया मना । नको धरू शंका । सदा रामडंका । पिटवी तू ॥२६८॥<br>
अजून का तुज । खरे ना वाटत । कसे पटवीत । जाऊ तुज ॥२६९॥<br>
भगवद्गीतेमाजी । बोले भगवान । चिंता मी वाहेन । सर्व तुझी ॥२७०॥<br>
योगक्षेमाचाही । वाहीन मी भार । कृपा दासावर । करी नित्य ॥२७१॥<br>
बा मना अखंड । घेई त्याचे नाम । बाकी सारे भ्रम । दूर ठेवी ॥२७२॥<br>
असा रामराया । तारितो भक्तास । सर्वही सायास । दूर करी ॥२७३॥<br>
<p class="shl"><br>
असे हो जया अंतरी भाव जैसा । वसे हो तया अंतरी देव तैसा ।<br>
अनन्यास रक्षीतसे चापपाणी । नुपेक्षी कदा रामदासाभिमानी ॥३५॥<br>
<p class="abhang"><br>
परी जाण मना । जेवढी रे भक्ती । तेवढीच प्राप्ती । होय तुज ॥२७४॥<br>
जैसे रे भजन । तैसे समाधान । भाव होता न्यून । दुरावे तो ॥२७५॥<br>
भाव जो माईक  । देव होतो ठक । असे हे कौतुक असे मना ॥२७६॥<br>
लेकरु वा माता । पती किंवा पिता । सखा स्वामी त्राता । सवंगडी ॥२७७॥<br>
ज्या ज्या भावनेने । त्यासी त्यासी भजशील । रुप ते घेईल तुजसठी ॥२७८॥<br>
जाणे एक भक्ती । तो रे रामराणा । भावाचा पाहुणा । म्हणोनिया ॥२७९॥<br>
मना जेव्हा होई । भाव घनीभूत । रूप होई प्राप्त । निर्गुणासी ॥२८०॥<br>
भावार्थाच्या बळे । दृढ भगवंत । धरी जीवनात । सांगतसे ॥२८१॥<br>
अरे मना देव । पावला न जर । तुझा राग दूर । करी तूच ॥२८२॥<br>
ऐके मना बापा । वाढवी तू भाक्ती । तोच तुज शक्ती । देईल रे ॥२८३॥<br>
रामावीण काही । अन्य तू ना मागे । तरी होसी वेगे । रामरूप ॥२८४॥<br>
अनन्य वृत्तीने । भजताच त्यासी । राम दर्शनासी । देई बापा ॥२८५॥<br>
राम कल्पतरु । प्रेमाचे आगरु । नेईल तो तारु । पैलतीरी ॥२८६॥ <br>
<p class="shl"><br>
सदा सर्वदा देव संनीध आहे । कृपाळुपणे अल्प धारिष्ट पाहे । <br>
सुखानंद आनंद कौवल्यदानी । नुपेक्षी कदा रामदासाभिमानी ॥३६॥<br>
<p class="abhang"><br>
देव आहे मना । हृदयाकशात । बाहेरी धुंडत राहू नको ॥२८७॥<br>
नाही तीर्थक्षेत्री । नाही मंदिरात । देव हॄदयात । वास करी ॥२८८॥<br>
असा तो श्रीराम । आहे तुजपासी । सोऽहंसाधनेसी । दृढ करी ॥२८९॥<br>
संकटांसी वेगे । का न दूर करी । श्रीराम अंतरी । आहे तरी ॥२९०॥<br>
ऐसी शंका मना । घेसी तरी ऐक । श्रीराम कौतुक । पाहातसे ॥२९१॥<br>
तुझी रामावरी । भक्ती एकनिष्ठ । आहे का ते स्पष्ट । पाहातसे ॥२९२॥<br>
संकट सोसण्या । देतो तो सामर्थ्य । आता काय व्यर्थ । चिंता करी ॥२९३॥<br>
पटताच खूण । देईल दर्शन । अल्प धैर्य जाण । पाहातसे ॥२९४॥<br>
मग आनंदासी । येईल भरती । आत्माराम प्राप्ती । होई तुज ॥२९५॥<br>
मग काय उणे । तुजलागी मना । आनंदभुवना । जाशील तू ॥२९६॥<br>
आता करुनिया । एकरूप मन । रामाचे चरण । मनीं कोर ॥२९७॥<br>
नुपेक्षी कदा तो । आपुल्या भक्तासी । बोल हे मानसी । दृढ धरी ॥२९८॥<br>
<p class="shl"><br>
सदा चक्रवाकासी मार्तंड जैसा । उडी घालतो संकटी स्वामी तैसा ।<br>
हरी भाक्तीचा घाव गाजे निशाणी । नुपेक्षी कदा रामदासाभिमानी ॥३७॥<br>
<p class="abhang"><br>
सूर्य मावळला । चक्रवाक दुःखी । चक्रवाकी सुखी । असे काय ॥२९९॥<br>
विरह वेदना । मिटे रे सर्वथा । सूर्य उगवता । त्यांची सर्व ॥३००॥<br>
सुखदुःखालागी । सूर्यचि कारण । असे मना जाण । चक्रवाका ॥३०१॥<br>
नेणता रामासी । तुजलागी दुःख । तुजलागी सुख । जाणता त्या ॥३०२॥<br>
मनीं जरी होय । भक्तीचा उदय । देईल सदय । सुखालागी ॥३०३॥<br>
परी प्रापंचिक । मागू नको सुख । असे वर्म देख । येथील की ॥३०४॥<br>
भक्त संकटात । सापडला जरी । करी तोच दूरी । सर्व घाव ॥३०५॥<br>
भक्तीचा महिमा । गर्जतसे जनीं । भक्त-अभिमानी । धावे राम ॥३०६॥<br>
<p class="shl"><br>
मना प्रार्थना तूजला एक आहे । रघूराज थक्कीत होऊनि पाहे । <br>
अवज्ञा कदा हो यदर्थी न कीजे । मना सज्जना राघवी वस्ती कीजे ॥३८॥<br>
<p class="abhang"><br>
सांगितले तुज । रामराजगुण । ध्यानी ते आणून । भक्ती करी ॥३०७॥<br>
भक्ती करी ऐशी । राम होई थक्क । प्रार्थना ही एक । तुज आहे ॥३०८॥<br>
अवमान करु । नको बोलण्याचा । नि अविश्वासाचा । थारा नको ॥३०९॥<br>
रे मना सज्जना । रामाचे चिंतन । करी रात्रंदिन । सांगे तुज ॥३१०॥<br>
निष्काम प्रेमाने । करी त्याची भक्ती । स्मर त्यासी चित्ती । निरंतर ॥३११॥<br>
<p class="shl"><br>
जया वर्णिती वेदशास्त्रे पुराणे । जयाचेनि योगे समाधान बाणे । <br>
तयालागी हे सर्व चांचल्य दीजे । मना सज्जना राघवी वस्ती कीजे ॥३९॥<br>
<p class="abhang"><br>
वेद आणि शास्त्रे । पुराणे वर्णिती । एका रामाप्रती । बा रे मना ॥३१२॥<br>
एकरूप होता । मिळे समाधान । देई तू सोडून । चंचलता ॥३१३॥<br>
सर्वही व्यापार । मनी जे उठती । रामराजाप्रती । अर्पावे की ॥३१४॥<br>
सर्वभावे एक । दृढ धरी मना । अरे रामराणा । हृदयात ॥३१५॥<br>
<p class="shl"><br>
मना पाविजे सर्वही सूख जेथे । अती आदरे ठेविजे लक्ष तेथे ।<br>
विवेके कुडी कल्पना पालटिजे । मना सज्जना सज्जन्नी वस्ती कीजे ॥४०॥<br>
<p class="abhang"><br>
मना पावशील । सुख तू सर्वही । जेथे राम राही । सर्वकाळ ।३१६॥<br>
रामाचे चिंतन । करी आदराने । आणिक तू मने । घेऊ नको ॥३१७॥<br>
वाईट वासना । विवेके सोडावी । आणिक धरावी । शुद्ध बुद्धी ॥३१८॥<br>
भक्तवत्सल हे । ब्रीद मिरवतो । भक्तासी पाहतो । अति प्रेमे ॥३१९॥<br>
म्हणोनिया मना । धरी एक छंद । रामनाम वद । नित्य वाचे ॥३२०॥<br>
<p class="shl"><br>
बहु हिंडता सौख्य होणार नाही । शिणावे परी नातुडे हीत काही ।<br>
विचारे बरे अंतरा बोधवीजे । मना सज्जना राघवी वस्ती कीजे ॥४१॥<br>
<p class="abhang"><br>
बा मना सज्जना । नको वणवण । करु, सारे क्षण । व्यर्थ जाती ॥३२१॥<br>
हिंडसी देऊळे । हिंडसी राऊळे । तीर्थी ना आढळे । सुख बापा ॥३२२॥<br>
सर्व वेद ग्रंथ । वाचलेस जरी । सुख नाही परी । खरे त्यात ॥३२३॥<br>
रामा विसरसी । तीर्थात हिंडसी । असो गया काशी । धोंडा पाणी ॥३२४॥<br>
नाना मार्ग तुज । कथिले लोकांनी । सर्व त्या मार्गांनी । धाऊ नको ॥३२५॥<br>
तीर्थ व्रत कर्म । दान दया धर्म । पाळावा स्वधर्म । म्हणतील ॥३२६॥<br>
परी सारासार । विचार करावा । अरे ओळखावा । आत्माराम ॥३२७॥<br>
विवेक सार्थक । वैराग्य भेदक । प्रयत्न अचूक । करावा रे ॥३२८॥<br>
राम-आत्माराम । होती एकरूप । विचार निष्कंप । ठसवी तू ॥३२९॥<br>
<p class="shl"><br>
बहुतांपरी हेचि आता धरावे । रघूनायका आपुलेसे करावे । <br>
दीनानाथ हे तोडरी ब्रीद गाजे । मना सज्जना राघवी वस्ती कीजे ॥४२॥<br>
<p class="abhang"><br>
किती प्रकारांनी । समजाऊ तुज । एक रामराज । दृढ धरी ।३३०॥<br>
एक रामरत्न । हातमधे येण्या । करावे प्रयत्ना । बहुतसे ॥३३१॥<br>
प्रेमाने ते जन । वश, अनुभव । मग काय देव । वश नाही ॥३३२॥<br>
पायीचे तोडर । सांगते गर्जून । “ मी भक्त रक्षण । करीतसे ” ॥३३३॥<br>
कंठरव त्याचा । ऐकूनिया मना । रामाच्या चरणा । भज नित्य ॥३३४॥<br>
तन-मन-धन । रामासी अर्पून । कौसल्यानंदन । दृढ धरी ॥३३५॥<br>
<p class="shl"><br>
मना सज्जना येक जीवी धरावे । जनीं आपुले हीत तूवा करावे । <br>
रघुनायकावीणा बोलो नको हो । सदा मानसी तो निदिध्यास राहो ॥४३॥<br>
<p class="abhang"><br>
बा मना सज्जना । एक ध्यानीं धर । जन्मलास नर । हीत करी ॥३३६॥<br>
रामा न भजता । रामा न पाहता । तसाच तू जाता । जिणे व्यर्थ ॥३३७॥<br>
रामावीण काही । बोलू नको पाही । निदिध्यासी राही । निरंतर ॥३३८॥<br>
श्रवण मनन । ध्यास निरंतर । तरी साक्षात्कार । होई तुज ॥३३९॥	<br>
जन्मल्यासारिखे । स्वहीत तू साधी । निरर्थ उपाधी । गुंतू नको ॥३४०॥<br>
<p class="shl"><br>
मना रे जनीं मौन मुद्रा धरावी । कथा आदरे राघवाची करावी । <br>
नसे राम ते धाम सोडूनि द्यावे । सुखालागी आरण्य सेवीत जावे ॥४४॥<br>
<p class="abhang"><br>
वश जरी जिव्हा । राम मिळे तेव्हा । विचार पहावा । हही एक ॥३४१॥ <br>
व्यर्थ बडबड । करू नको मना । कलह कारणा । तीच होते ॥३४२॥<br>
अरे परमार्थी । मौन हे साधन । तेणे सच्चिद्घन । प्राप्त होई ॥३४३॥<br>
न बोलणे नव्हे । खरे खरे मौन । मौनात चिंतन । श्रीरामाचे ॥३४४॥<br>
श्रवण रामाचे । चिंतन रामाचे । मनन रामाचे । करी नित्य ॥३४५॥<br>
बोलावेसे वाटे । तेव्हा हरिकथा । तेणे श्रोता वक्ता । आनंदेल ॥३४६॥<br>
जिथे नाही राम । सोडावे ते धाम । सेवी मना नाम । अखंडित ॥३४७॥<br>
सुखासाठी करी । एकांतात वास । मौनाचा अभ्यास । दृढ करी ॥३४८॥<br>
एकांत वासासी । जाशील अरण्यीं । विषय ते मनीं । घेवोनिया ॥३४९॥<br>
कसा होई सांग । अरण्यीं अभ्यास । विषयांचा ध्यास । जरी मनीं ॥३५०॥<br>
विषयांचा त्याग । करुनिया घरी । राहशील तरी । अरण्य ते ॥३५१॥<br>
हीच योगयुक्ती । हीच रे विरक्ती । हीच अनासक्ती । हीच भक्ती ॥३५२॥<br>
<p class="shl"><br>
जयाचेनि सांगे समाधान भंगे । अहंता अकस्मात येऊनि लागे <br>
तिये संगतीची जनीं कोण गोडी । जिये संगतीने मती राम सोडी ॥४५॥<br>
<p class="abhang"><br>
मौनव्रत आणि । हरिकथा दुजे । एकांत हे तिजे । साधन रे ॥३५३॥<br>
करु नको मना । दुर्जन संगती । सज्जनसंगती । लाभ तुज ॥३५४॥<br>
दुर्जन-संगती । नाही समाधान । अरे अहंपण । फोफावते ॥३५५॥<br>
अशा संगतीची । नको रे आवडी । विषयांची गोडी । वाटे जेणे ॥३५६॥<br>
विषयात मन । रंगून राहता । राम हातोहाता । निसटेल ॥३५७॥<br>
<p class="shl"><br>
मना जे घाडी राघवेवीण गेली । जनीं आपुली ते तुवा हानी केली । <br>
रघुनायकावीण तो शीण आहे । जनीं दक्ष तो लक्ष लाऊनी पाहे ॥४६॥<br>
<p class="abhang"><br>
जाई जो जो क्षण । रामरायावीण । तुजलागी शीण । होवो मना ॥३५८॥<br>
तुझे तू अहित । मना करितोसी । रामा न भजसी । म्हणोनिया ॥३५९॥<br>
विषयांचे विष । सेवोनिया नित्य । परमात्मा सत्य । मिळे कैसा ॥३६०॥<br>
आत्महितासाठी । होई रे तू दक्ष । लाऊनिया लक्ष ।  रामापायी ॥३६१॥<br>
<p class="shl"><br>
मनीं लोचनी श्रीहरी तोचि पाहे । जनीं जाणता भक्त होऊनि राहे ।<br>
गुणीं प्रीती राखे क्रमू साधनाचा । जगी धन्य तो दास सर्वोत्तमाचा ॥४७॥<br>
<p class="abhang"><br>
आत्मस्वरूपात । असे जो निरत । जाणता तो भक्त । असे मना ॥३६२॥<br>
दृष्टीने तो पाही । अंतर्बाह्य हरी । आत्मसाक्षात्कारी । म्हणोनिया ॥३६३॥<br>
सगुण निर्गुण । तयासी समान । तरीही साधन । करी नित्य ॥३६४॥<br>
त्य़ाचिया दृष्टीसी । सर्वत्र श्रीराम । दिसे सर्व काम । राममय ॥३६५॥<br>
भक्त होवोनिया । राहे श्रीरामाचा । आणिक भवाचा । त्याग करी ॥३६६॥<br>
पाही सर्वत्र श्रीराम । घेई त्याचे नित्य नाम ॥३६७॥<br>
पाही सम सर्वाठायी । त्याची थोरी वर्णू कायी ॥३६८॥<br>
भक्त होवोनिया राहे । सुखदुःख सर्व साहे ॥३६९॥<br>
प्रीती असे रामगुणीं । आणि भक्ती रामचरणीं ॥३७०॥<br>
दास धन्य जगी तोचि । करी भक्ती जो रामाची ॥३७१॥<br>
<p class="shl"><br>
सदा देवकाजी झिजे देह ज्याचा । सदा रामनामे वदे नित्य वाचा । <br>
स्वधर्मेचि चाले सदा उत्तमाचा । जगी धन्य तो दास सर्वोत्तमाचा ॥४८॥<br>
<p class="abhang"><br>
देह विवेके झिजवी । सदा नामामृत सेवी ॥३७२॥<br>
रामनाम वदे नित्य । सोडी सर्व जे अनित्य ॥३७३॥<br>
स्वधर्माचे आचरण । हेचि त्याचे रे जीवन ॥३७४॥<br>
तो रे उत्तम पुरुष । असे रामाचा जो दास ॥३७५॥<br>
नाही विषय आहार । रामनामावरी भर ॥३७६॥<br>
दास धन्य जगी तोचि । करी भक्ती जो रामाची ॥३७७॥<br>
<p class="shl"><br>
सदा बोलिण्यासारिखे चालताहे । अनेकी सदा एक देवासी पाहे ।<br>
सगूणीं भजे लेश नाही भ्रमाचा । जगी धन्य तो दास सर्वोत्तमाचा ॥४९॥<br>
<p class="abhang"><br>
जैसा बोले तैसा चाले । बोले ते जे अनुभवले ॥३७८॥<br>
नित्य पाही अनेकात । एक तो रे भगवंत ॥३७९॥<br>
निर्गुण नि निराकार । व्यापे तोच चराचर ॥३८०॥<br>
असे असूनीही ज्ञान । करी सगुण भजन ॥३८१॥<br>
जरी सगुणात रंगे । राही निर्गुणाच्या संगे ॥३८२॥	<br>
एक सगुण निर्गुण । ज्ञान त्याचे परिपूर्ण ॥३८३॥<br>
परिपूर्ण ज्ञान असता । नाही भ्रमाची ती सत्ता ॥३८४॥<br>
दास धन्य जगी तोचि । करी भक्ती जो रामाची ॥३८५॥<br>
<p class="shl"><br>
नसे अंतरी कामकारी विकारी । उदासीन जो तापसी ब्रह्मचारी ।<br>
निवाला मनी लेश नाही तमाचा । जगी धन्य तो दास सर्वोत्तमाचा ॥५०॥<br>
<p class="abhang"><br>
नाही अंतरात काम । नाही विकार मलीन ॥३८६॥ <br>
फाटा देई विकारांसी । मन रामरायापासी ॥३८७॥<br>
वृत्ती अती उदासीन  । सदा स्वरूप-चिंतन ॥३८८॥<br>
राही विषयी अलिप्त । होत नाही कदा तप्त ॥३८९॥<br>
नैष्ठिक तो ब्रह्मचारी । तपस्वी नि सदाचारी ॥३९०॥<br>
राही मनाने जो शांत । तोचि असे खरा भक्त ॥३९१॥<br>
अज्ञानाचा अंधःकार । राही सारूनिया दूर ॥३९२॥<br>
नाही तमोगुण लेश । नित्य विवेक-प्रकाश ॥३९३॥<br>
दास धन्य जगी तोचि । करी भक्ती जो रामाची ॥३९४॥ <br>
<p class="shl"><br>
मदे मत्सरे सांडिली स्वार्थ बुद्धी । प्रपंचिक नाही जयाते उपाधी ।<br>
सदा बोलणे नम्र वाचा सुवाचा । जगी धन्य तो दास सर्वोत्तमाचा ॥५१॥<br>
<p class="abhang"><br>
मद नाही तारुण्यात । नाही मत्सर मनात ॥३९५॥<br>
नाही मनीं स्वार्थ बुद्धी । नाही रंगत उपाधी ॥३९६॥<br>
नाही प्रपंची गुंतणे । नाही आसक्ती रंगणे ॥३९७॥<br>
त्याचे बोलणे चालणे । असे अति नम्रपणे ॥३९८॥<br>
करी मधुर भाषण । ऐकताच तृप्त कान ॥३९९॥<br>
सत्य बोलणे रे त्याचे । आणि असते हिताचे ॥४००॥<br>
दास धन्य जगी तोचि । करी भाक्ती जो रामाची ॥४०१॥<br>
<p class="shl"><br>
क्रमी वेळ जो तत्वचिंतानुवादे । न लिंपे कदा दंभवादे विवादे ।<br>
करी सूखसंवाद जो ऊगमाचा । जगी धन्य तो दास सर्वोत्तमाचा ॥५२॥<br>
<p class="abhang"><br>
धरी परमात्वतत्व । सोडोनिया सर्व स्वत्व ॥४०२॥<br>
करी रामाचे चिंतन । बोले त्या अनुसरून ॥४०३॥<br>
ऐसा वेळ क्रमितसे । राम सर्वत्रच भासे ॥४०४॥<br>
होई वादात प्रबोध । रमेना तो विवादात ॥४०५॥<br>
कधी नाही सोंग ढोंग । भरे जगी रामरंग ॥४०६॥<br>
परब्रह्माकडे धावे । त्याचे मन रे स्वभावे ॥४०७॥<br>
घेई उगमाचा शोध । होई त्यालाच रे बोध ॥४०८॥<br>
दास धन्य जगी तोचि । करी भक्ती जो रामाची ॥४०९॥<br>
<p class="shl"><br>
सदा आर्जवी प्रिय जो सर्वलोकी । सदासर्वदा सत्यवादी विवेकी । <br>
न बोले कदा मिथ्य वाचा त्रिवाचा । जगी धन्य तो दास सर्वोत्तमाचा ॥५३॥<br>
<p class="abhang"><br>
वायु रवी शशी जळ । तैसा सर्वांशी प्रेमळ ॥४१०॥		<br>
नाही निष्कपटवृत्ती । सर्व त्याचे गुण गाती ॥४११॥<br>
गोड बोले सदा वाचे । नित्य चिंतन रामाचे ॥४१२॥<br>
सर्वांना तो वाटे प्रिय । नाही क्षूद्रता संशय ॥४१३॥<br>
सत्य बोलतो सर्वदा । अविवेक ना करी कदा ॥४१४॥<br>
नाही परेत असत्य । कैसे येई वैखरीत ॥४१५॥<br>
दास धन्य जगी तोचि । करी भक्ती जो रामाची ॥४१६॥<br>
<p class="shl"><br>
सदा सेवी आरण्य तारुण्यकाळी । मिळेना कदा कल्पनेचेनि मेळी ।<br>
चळेना मनीं निश्चयो दृढ ज्याचा । जगी धन्य तो दास सर्वोत्तमाचा ॥५४॥<br>
<p class="abhang"><br>
त्यास वैराग्य आवडे । यौवनीं गीरवी धडे ॥४१७॥<br>
ध्येय परमेशप्राप्ती । राही म्हणोनि एकांती ॥४१८॥<br>
असता तरुणपण । करी एकांतसेवन ॥४१९॥<br>
नाही चित्ताचा विक्षेप । त्याची ब्रह्माकडे झेप ॥४२०॥<br>
कल्पनांच्या गोंधळात । नाही कदा सापडत ॥४२१॥<br>
सदा स्वरूपचिंतन । नाही विषयांचे भान ॥४२२॥<br>
चुकोनिया विचलित । नाही कधी मनीं होत ॥४२३॥ <br>
त्याचा अढळ निश्चय । त्य़ाचे धारिष्ट्य अक्षय ॥४२४॥<br>
नाही प्रपंच विचार । राम दर्शना अधीर ॥४२५।<br>
दास धन्य जगी तोचि । करी भक्ती जो रामाची ॥४२६॥<br>
<p class="shl"><br>
नसे मानसी नष्ट आशा दुराशा । वसे अंतरी प्रेमपाशा पिपासा ।<br>
ऋणी देव हा भक्तिभावे जयाचा । जगी धन्य तो दास सर्वोत्तमाचा ॥५५॥<br>
<p class="abhang"><br>
मनीं नाही दुष्ट आशा । नाही वाईट आकांक्षा ॥४२७॥<br>
असे निःस्वार्थी निरिच्छ । मन विशुद्ध नि स्वच्छ ॥४२८॥<br>
त्यासी एकचि तहान । करी रामप्रेमपान ॥४२९॥<br>
देवदर्शनाचा ध्यास । साक्षात्कार आशापाश ॥४३०॥<br>
भक्तिभावाची कहाणी । देव त्याचा होई ऋणी ॥४३१॥<br>
ऋण भक्ताचे त्यावरी । प्रेम व्याज देई हरी ॥४३२॥<br>
मावळला द्वैतभाव । एक भक्त एक देव ॥४३३॥<br>
दास धन्य जगी तोचि । करी भाक्ती जो रामाची ॥४३४॥<br>
<p class="shl"><br>
दिनाचा दयाळु मनाचा मवाळु । स्नेहाळु कृपाळु जनीं दास पाळू ।<br>
तया अंतरी क्रोध संताप कैंचा । जगी धन्य तो दास सर्वोत्तमाचा ॥५६॥<br>
<p class="abhang"><br>
दया दीनदुबळ्यांची । येई करुणाही त्यांची ॥४३५॥<br>
दीन असहाय पाहून । दास जाई कळवळून ॥४३६॥<br>
त्यांची संकटे पाहून । करी दुःखनिवारण ॥४३७॥<br>
असे मनाने कोमल । तापल्याला गंगाजल ॥४३८॥<br>
त्याला विश्वचि सोईरे । मनीं करुणा पाझरे ॥४३९॥<br>
स्नेहभाव सर्वांभूती । जणू ईश्वरी विभूती ॥४४०॥<br>
पडे जो जो आपत्तीत । त्यासी करी हा मदत ॥४४१॥<br>
सर्वांभूती ऐक्यबोध । नाही कोणावरी क्रोध ॥४४२॥<br>
कधी होई ना जो रागी । नाही जळफळाट अंगी ॥४४३॥<br>
दास धन्य जगी तोचि । करी भाक्ती जो रामाची ॥४४४॥<br>
<p class="shl"><br>
जगी होईजे धन्य या रामनामे । क्रिया भक्ती ऊपासना नित्यनेमे ।<br>
उदासीनता तत्वता सार आहे । सदा सर्वदा मोकळी वृत्ती राहे ॥५७॥<br>
<p class="abhang"><br>
सांगितले तुज । दासाचे लक्षण । त्यासी जे भूषण । होत असे ॥४४५॥<br>
मना आता तैसा । वागता आपैसा । भेटेल राजसा । रामराज ॥४४६॥<br>
जगी होसी धन्य । घेता रामनाम । कैवल्याचे धाम । गाठशील ॥४४७॥<br>
करी तू सत्कर्मे । जाई भक्तिमार्गे । आणिकांची वर्मे । बोलू नको ॥४४८॥<br>
सतत अभ्यास । हीच उपासना । करी नित्य मना । सांगे तुज ॥४४९॥<br>
नको व्रते नेम । नको तीर्थाटन । करी तू स्मरण नित्यनेमे ॥४५०॥<br>
पाण्याची ती धार । फोडिते पत्थर । वासनांचे थर । नष्ट होती ॥४५१॥<br>
नित्य नियमाचे । महत्व तू लक्षी  होवोनिय साक्षी । राहे आता ॥४५२॥<br>
अनासक्ती हेच । साधनांचे सार । उदासीन धर । वृत्ती अंगी ॥४५३॥<br>
यदृच्छेने लाभ । जो रे जीवनात । संतुष्ट तयात । राही बापा ॥४५४॥<br>
मी कर्ता मी भोक्ता । नको अहंकार ।	तो चि रे आधार । पुनर्जन्मा ॥४५५॥<br>
राहतील दूर । विषय-विकार । वृत्ती आत्माकार । होता बा रे ॥४५६॥<br>
वृत्ती निरसक्त । होसी जीवन्मुक्त । याच जीवनात । बा रे मना ॥४५७॥<br>
जीवनी राहून । मुक्ती अनुभव । घेशील सदैव । बा रे मना ॥४५८॥<br>
<p class="shl"><br>
नको वासना वीषई वृत्तीरूपे । पदार्थी जडे कामना पूर्वपापे ।<br>
सदा राम निष्काम चिंतीत जावा । मना कल्पनालेश तोही नसावा ॥५८॥<br>
<p class="abhang"><br>
विषय चिंतन । करिसी रे मना । वाढती वासना । नाना रूपे ॥४५९॥<br>
प्रथम कल्पना । त्यातून वासना । मग ती कामना । जन्म घेई ॥४६०॥<br>
कामनेने होते । बहिर्मुख वृत्ती । विषय प्रवृत्ति । वाढतसे ॥४६१॥<br>
मग जन्मोजन्मी । भोगावेत भोग । हा तो भावरोग । जीवापाठी ॥४६२॥<br>
पूर्वसंचिताने । वाढता आसक्ती । मग तुज मुक्ती । कदा नाही ॥४६३॥<br>
या जन्मी जे केले । पुढे ते भोगावे । असे सांग घ्यावे । किती जन्म ॥४६४॥<br>
आसक्तीच जाण । जन्मासी कारण । होते रे म्हणून । सोडी तीच ॥४६५॥<br>
बुद्धीचा विलास । कल्पनांचा सोस । त्यापाठी कशास । धावावे रे ॥४६६॥<br>
निष्कामभजने । होते चित्तशुद्धी । स्वरूपात बुद्धी । स्थिर होई ॥४६७॥<br>
मग कल्पनेचा । लेश तो न उरे । स्वस्वरूपाकारे । रंगशील ॥४६८॥<br>
सकाम भजने । मिळे पुनर्जन्म । म्हणोन निष्काम । सर्वश्रेष्ठ ॥४६९॥<br>
<p class="shl"><br>
मना कल्पना कल्पिता कल्पकोटी । नव्हे रे नव्हे सर्वथा रामभेटी ।<br>
मनीं कामना राम नाही जयाला । अति आदरे प्रीती नाही तयाला ॥५९॥<br>
<p class="abhang"><br>
कोट्यावधी युगे । आली आणि गेली । परी ना संपली । कल्पना ती ॥४७०॥<br>
कल्पना अनंत । तयांसी ना अंत । सांगताती संत । ऐके बापा ॥४७१॥<br>
कल्पना अतीत । राम आहे सत्य । कल्पनेने प्राप्त । कसा होई ॥४७२॥<br>
येवो मृत्यु, निज । कल्पनांचे बीज । रहाते सहज । अक्षय की ॥४७३॥<br>
कल्पना आधारे । नाही राम-भेटी । पदरी शेवटी । फोलपट ॥४७४॥<br>
ज्याच्या मनीं काम । त्यासी नाही राम । त्यासी नाही प्रेम । रामापायी ॥४७५<br>
कल्पनांचा नाश । जेव्हा रे होईल । तेव्हा तो मिळेल । आत्माराम ॥४७६॥<br>
मग आत्मारामी । जडेल रे प्रीती । मग नाही गती । कल्पनांची ॥४७७॥<br>
<p class="shl"><br>
मना राम कल्पतरु कामधेनु । निधी सार चिंतामणी काय वानूं ।<br>
जयाचेनि योगे घडे सर्व सत्ता । तया साम्यता कायसी काय आता ॥६०॥<br>
<p class="abhang"><br>
राम कल्पतरु । राम कामधेनु । तयाचे मी वानू । काय गुण ॥४७८॥<br>
सारंचेही सार । कुबेराचा धनी । आणि चिंतामणी । राम आहे ॥४७९॥<br>
ज्याचिया संयोगे । अस्तित्व विश्वाला । त्या रामरायाला । भज नित्य ॥४८०<br>
रामसी उपमा । द्यावी रे कशाची । बरोबरी त्यची । तोच करी ॥४८१॥<br>
<p class="shl"><br>
उभा कल्पवृक्षतळी दुःख वाहे । तया अंतरी सर्वदा तोचि आहे । <br>
जनीं सज्जनीं वाद हा वाढवावा । पुढे मागुता शोक जीवीं धरावा ॥६१॥<br>
<p class="abhang"><br>
कल्पवृक्षाखाली । रहूनिया उभे । मनीं दुःख राहे । जरी सदा ॥४८२॥<br>
कैसी मग तया । प्राप्ती रे सुखाची । भोगील दुःखचि । सर्वकाळ ॥४८३॥<br>
कल्पतरुतळी । सुखाची कामना । होईल रे मना । परिपूर्ण ॥४८४॥<br>
अखंडित सुख । कामना नाशात । हे तुज माहीत । असे बापा ॥४८५॥<br>
तैसे राहूनिया । रामापासी मना । करु नको नाना । विवाद रे ॥४८६॥<br>
वादविवादाने । किंवा चातुर्याने । किंवा तो चर्चेने । प्रप्त नाही ॥४८७॥<br>
वाद वाढविता । अंती तुज शोक । होईल निःशंक । ऐके बापा ॥४८८॥<br>
शुष्क वाद वेड्या । वाढवू नको रे । भक्तिमार्गाने रे । प्राप्त हरी ॥।४८९॥<br>
<p class="shl"><br>
निजध्यास तो सर्व तूटोनि गेला । बळे अंतरी शोक संताप ठेला । <br>
सुखानंद आनंद भेदे बुडाला । मना निश्चयो सर्व खेदे उडाला ॥६२॥<br>
<p class="abhang"><br>
आत्माराम असा । आत्माराम तसा । हा वाद कायसा । हवा तुज ॥४९०॥<br>
वाद हा घातक । वाद हा मारक । अहितकारक । वाद आहे ॥४९१॥<br>
चिंतनसी थारा । नाही रे मिळत । जाशी वाढवीत । वाद जरी ॥४९२॥<br>
वाद करी नाश । साधन अभ्यास । संशयाचा पाश । दृढ होई ॥४९३॥<br>
अंतरात वस्ती । शोक संतापाची । होते सर्वदाचि । वादामुळे ॥४९४॥<br>
जिंकण्या स्पर्धक । विवाद प्रवृत्ती । अभिमानवृत्ती । वाढतसे ॥४९५॥<br>
स्वचे विस्मरण । षड्रिपुसर्पण । द्वैतवाढवण । विवाद हा ॥४९६॥<br>
द्वैतबुद्धीनेच । लोपे सुख शुद्ध । मावळे आनंद । मनसीचा ॥४९७॥<br>
अंतरात खेद । मनीं ना आनंद । तो स्वरूपानंद । भेटे कैचा ॥४९८॥<br>
पुनवेनंतर । चंद्र जैसा क्षीण । तैसी निष्ठा जाण । क्षीण वादे ॥४९९॥<br>
<p class="shl"><br>
घरी कामधेनू पुढे ताक मागे । हरिबोध सांडूनि ववाद लागे । <br>
करी सार चिंतामणी काचखंडे । तया मागता देत आहे उदंडे ॥६३॥<br>
<p class="abhang"><br>
ताक मागे मूर्ख । दुसर्यच्या घरी । कामधेनू घरी । असोनिया ॥५००॥<br>
तैसा तो स्वानंद । तुझा तुझ्यापाशी । कशास फिरसी दारोदार ॥५०१॥<br>
तुझे सुख असे । तुझ्यापाशी मना । विवाद तू नाना । नको करू ॥५०२॥<br>
परमात्मरूप । बुद्धिचातुर्याने । वादविवादाने । कळेना रे ॥५०३॥<br>
त्वचेच्या पदरा । दूध असे आड । रक्त ते गोचीड । पीत असे ॥५०४॥<br>
तैसा परमात्मा । अहे तुझ्यापाशी । आणि तू शोधीसी । इतरत्र ॥५०५॥<br>
चिंतमणी हाती । असोनि मागती । कांचखड्याप्रती । अज्ञ जन ॥५०६॥<br>
आत्मा चिंतामणी । आहे तुजपासी । संवाद तयासी । साधावा रे ॥५०७॥<br>
आत्मसंवदात । पूर्ण ते इच्छित । कामनांचा अंत । होत असे ॥५०८॥<br>
<p class="shl"><br>
अती मूढ त्या दृढ बुद्धी असेना । अती काम त्या राम चित्ती वसेना <br>
अती लोभ त्या क्षोभ होईल जाणा । अती वीषयी सर्वदा दैन्यवाणा ॥६४॥<br>
<p class="abhang"><br>
काम आणि लोभ । द्वार नरकाचे । बोल श्रीकृष्णाचे । गीतेमाजी ॥५०९॥<br>
कामी आणि लोभी । मानव तो मूढ । नसे बुद्धी दृढ । हरिपयी ॥५१०॥<br>
वसत नाही रे । चित्तांतरी राम । अंतरात काम । असे ज्याच्या ॥ ५११॥<br>
काम जो अपूर्ण । येई क्रोध वेगे । क्रोधाचिया संगे । सर्वनाश ॥५१२॥<br>
काम जो पुरला । लोभ बळवला । लोभाने जीवाला । अशांतीच ॥५१३॥<br>
काम-लोभे वाढे । तामसी प्रवृत्ती । जी नाही रे अंती । हितावह ॥५१४॥<br>
काम-लोभासक्त । असेल जो कोणी । त्याची दीनवाणी । स्थिती होई ॥५१५॥<br>
<p class="shl"><br>
नको दैन्यवाणे जिणे भक्तीऊणे । अति मूर्ख त्या सर्वदा दुःख दूणे ।<br>
धरी रे मना आदरे प्रीति रामी । नको वासना हेमधामी विरामी ॥६५॥<br>
<p class="abhang"><br>
भक्तिवीणा जिणे । नको दैन्यवाणे । भगवंताकारणे । भज नित्य ॥५१६॥<br>
ज्याने जन्म दिला । त्यासी विसरला । भोगात रमला । नरदेही ॥५१७॥<br>
आहार मैथून । निद्रा आणि भय । हे तो नसे काय । अन्य योनीं ॥५१८॥<br>
मानवासी दिली । बुद्धीची देणगी । विषयोपभोगी । रमण्यास ? ॥५१९॥<br>
श्वान वा सूकर । किंवा म्हणू खर । केवळ आकार । मानवाचा ॥५२०॥<br>
असा तो मानव । विषयवासनी । स्वसुखची हानी । करीतसे ॥५२१॥<br>
सुखापाठी धावे । दुःख ते भोगावे । आपुल्या स्वभावे । लागे त्याला ॥५२२॥<br>
खरे सूख नाही । त्यासी भक्तिवीण । असे नुकसान । दुहेरी ते ॥५२३॥<br>
दुःख तो भोगतो । दुःख उगाळतो । आणि मनीं होतो । दुःखी सदा ॥५२४॥<br>
जाऊनिया दुःख । यावे सुख जर । भागवंतावर । प्रेम करी ॥५२५॥<br>
रामावरी प्रीती । रामावरी भक्ती । रामाचीच प्राप्ती । होईल रे ॥५२६॥<br>
प्रासादी रहीन । वैभवी लोळीन । पक्वान्ने खाईन । पंच पंच ॥५२७॥<br>
नको धरु मना । ऐशी तू कामना । त्यज त्या वासना । झडकरी ॥५२८॥<br>
<p class="shl"><br>
नव्हे सार संसार हा घोर आहे । मना सज्जना सत्य शोधूनि पाहे । <br>
जनीं वीष खात पुढे सूख कैचे । करी रे मना ध्यान या राघवाचे ॥६६॥<br>
<p class="abhang"><br>
विषय क्षणिक । अंती दुखरूप । चिरंतन सूख । त्यात नाही ॥५२९॥<br>
विषय भोगावे । मरावे जन्मावे । असे सांग घ्यावे । किती फेरे ॥५३०॥<br>
जेथे संसरण । तो हा रे संसार । हा तो भवपार । नेईना रे ॥५३१॥<br>
मना सारासार । विचार तू कर । कसा पडणार । बाहेरी तू ॥५३२॥<br>
हा तो भयानक । अनुभवसी हे । संग लवलाहे । सोड त्याचा ॥५३३॥<br>
विषय ते कडू । वाटती ते गोड । अरे अवघड । प्रमेय हे ॥५३४॥<br>
सत्य ते शोधता । कळेल तत्वता । त्यात असारता । आहे बापा ॥५३५॥<br>
भरले संसारी । आसक्तीचे विष । मोहाचा तो पाश । गळी पडे ॥५३६॥<br>
या विषापासून । व्हावया सुटका । पीट रामडंका । सर्वकाळ ॥५३७॥<br>
घेई रामनाम । सोडी सर्व काम । तुजसी आराम । मिळे बापा ॥५३८॥<br>
श्रीराम तो आहे । भक्तांचा कैवारी । त्य़ाचे ध्यान करी । नित्यनेमे ॥५३९॥<br>
<p class="shl"><br>
घनःशाम हा राम लावण्यरूपी । महाधीर गंभीर पूर्णप्रतापी ।<br>
करी संकटी सेवकाचा कुडावा । प्रभाते मनीं राम चिंतीत जावा ॥६७॥<br>
<p class="abhang"><br>
सगुण आधारे । पाविजे निर्गुण । त्यासाठी तू ध्यान । करी नित्य ॥५४०॥<br>
राम हा सावळा । नि अति सुंदर । असे रूप धर । मनामाजी ॥५४१॥<br>
राम धैर्यवंत । तो प्रतापवंत । तोच शक्तिवंत । असे जाणा ॥५४२॥<br>
ध्यान सदोदित । करूनि हो शांत । वृत्तीविचलित । न च होई ॥५४३॥<br>
संकटी पडल्या । भक्तास तो रक्षी । हीच आहे साक्षी । पुराणाची ॥५४४॥<br>
प्रभात समयी ऐसे करी ध्यान । रूप ते अगुण । चिंतूनिया ॥५४५॥<br>
<p class="shl"><br>
बळे आगळा राम कोदंड धारी । महाकाळ विक्राळ तोही थरारी ।<br>
पुढे मानवा किंकरा कोण केवा । प्रभाते मनीं राम चिंतीत जावा ॥६८॥<br>
<p class="abhang"><br>
राम धनुर्धारी । संकट निवारी  । नाही याची सरी । कोणासीही ॥५४६॥<br>
सामर्थ्य संपन्न । राम असे जाण । त्यासी रे शरण । जाई वेगे ॥५४७॥<br>
काळाचाही पाड । नाही रामापुढे । म्हणून तू जोडे । श्रीरामासी ॥५४८॥<br>
क्षूद्र मानवा रे । काळा घाबरसी । आणि अहंतेसी । का रे धरी ॥५४९॥<br>
सोडोनि अहंता । श्रीराम चिंतिता । तुज एक त्राता । तोचि होई ॥५५०॥<br>
म्हणोनि रे मना । श्रीराम चिंतावा । एक ध्यानी घ्यावा । रामराज ॥५५१॥<br>
<p class="shl"><br>
सुखानंदकारी निवारि भयाते । जगी भक्तिभावे भजावे तयाते । <br>
विवेके त्यजावा अनाचार हेवा । प्रभाते मनीं राम चिंतीत जावा ॥६९॥<br>
<p class="abhang"><br>
भय ते निवारी । दुःख दूर करी । सुखाची ती सरी । घाली गळा ॥५५२॥<br>
देहबुद्धी तोडी । आत्मबुद्धी जोडी । येईल रोकडी । प्रचीती रे ॥५५३॥<br>
हवे जर तुज । सूख चिरंतन । प्रेमाने भजन । करी त्याचे ॥५५४॥<br>
प्रेमभावे मना । श्रीरामासी भज । तोच देई तुज । निजधन ॥५५५॥<br>
टाकी अनाचार । मत्सरासी दूर । लोटोनि तू धर । रामपाय ॥५५६॥<br>
नेती षड्विकार । तुजसी सुदूर । नरकात घोर । घालिताती ॥५५७॥<br>
अनाचार हेवा । त्यजूनि सत्वर । करी अंगिकार श्रीरामाचा ॥५५८॥<br>
प्रभात समयी नाव त्याचे घेई । पळोनिया जाई । भवदुःख ॥५५९॥<br>
<p class="shl"><br>
सदा रामनामे वदा पूर्णकामे । कदा बाधिजेना पदा नित्यनेमे ।<br>
मदालस्य हा सर्व सोडोनि द्यावा । प्रभाते मनीं राम चिंतीत जावा ॥७०॥<br>
<p class="abhang"><br>
रामनाम मंत्र । नित्य वदे वाचे ।  त्रिविध तापांचे । भस्म होई ॥५६०॥<br>
निष्काम मनाने । श्रीराम जपता । आपत्तीची बाधा । तुज नाही ॥५६१॥<br>
नामा आड येती । आळस नि गर्व । ते तू तोडी सर्व । झडकरी ॥५६२॥<br>
मनःपूर्वक तू । करी रे चिंतन । रामनामधन । जोडी वेगे ॥५६३॥<br>
<p class="shl"><br>
जयाचेनि नामे महादोष जाती । जयाचेनि नामे गती पाविजेती ।<br>
जयाचेनि नामे घडे पुण्यठेवा । प्रभाते मनीं राम चिंतीत जावा ॥७१॥<br>
<p class="abhang"><br>
श्रीरामस्मरणे । दोष दूर होती  । म्हणोनिया धरी । श्रीराम तू ॥५६४॥<br>
पुण्याचा संचय । भक्तीचा उदय । रामनामे होय । ऐके बापा ॥५६५॥<br>
पावशील मना । उत्तम गतीसी । जरी नाम घेसी । भक्तिभावे ॥५६६॥<br>
नामाचे स्मरण । हेचि पुण्य जाण । नामविस्मरण । हेचि पाप ॥५६७॥ <br>
<p class="shl"><br>
न वेचे कदा ग्रंथीचे अर्थ काही । मुखे नाम उच्चारता कष्ट नाही ।<br>
महाघोर संसार शत्रु जिणावा । प्रभाते मनीं राम चिंतीत जावा ॥७२॥<br>
<p class="abhang"><br>
नाम उच्चारण । सोपे हे साधन । सुखे मोक्षधन । हाती येई ॥५६८॥<br>
नको यज्ञयाग । नको तीर्थाटन । सुलभ साधन । नाम जप ॥५६९॥<br>
नको व्रत नेम । ब्राह्मण भोजन । मंत्रांचे पठण । नको नको ॥५७०॥<br>
नको वनांतर । नको रे मंदिर । एक बरे घर । नाम घेण्या ॥५७१॥<br>
नाम उच्चारता । कष्ट नाही जीवा । श्रीराम जपावा । सदोदित ॥५७२॥<br>
किंवा सांग काय । खर्च होई धन । श्रीराम स्मरण । करिता रे ॥५७३॥<br>
महाघोर ऐसा । संसार हा जरी । तरशील तरी । नाम घेता ॥५७४॥<br>
म्हणोनिया मना । रामनाम स्मर । काळाचाही दर । नाही तुज ॥५७५॥<br>
<p class="shl"><br>
देहेदंडणेचे महादुःख आहे । महादुःख ते नाम घेता न राहे ।<br>
सदाशीव चिंतीतसे देवदेवा । प्रभाते मनीं राम चिंतीत जावा ॥७३॥<br>
<p class="abhang"><br>
उपास तापास । चांद्रायण व्रत । कथिले शास्त्रात । उपाय ते ॥५७६॥<br>
देहदंडनास । विविध साधना । तयात यातना । कितीतरी ॥५७७॥<br>
नामापरते अन्य । नाही रे साधन । सुलभ सोपान । हाचि बापा ॥५७८॥<br>
कितीही ते दुःख । प्राप्त जरी तुज । जाशील सहज । भवपार ॥५७९॥<br>
त्रैलोक्य कल्याण । सधावया जाण । विष ते प्राशन । केले शिवे ॥५८०॥<br>
त्या देहयातना । अरे शमविण्या । स्मरे रामराणा । अंतरात ॥५८१॥<br>
ऐसा रे प्रभाव । श्रीरामनामाचा । जप तू ग वाचा । भवबळे ॥५८२॥<br>
<p class="shl"><br>
बहुतांपरी संकटे साधनांची । व्रते दान उद्यापनें ती धनाची ।<br>
दिनाचा दयाळू मनी आठवावा ।  प्रभाते मनीं राम चिंतीत जावा ॥७४॥<br>
<p class="abhang"><br>
बा मना सज्जना । साधने अनेक । श्रीराम पावक । मिळविण्या ॥५८३॥<br>
परी सर्व जाण । कष्टासी कारण । वाया तुज शीण । होईल रे ॥५८४॥<br>
देह तो दुर्बळ । स्थिती प्रतिकूल । नाही अनुकूल । स्थल काल ॥५८५॥<br>
ह्यांच्यावरि मात । तूही करशील । परी तू जाशील । थकुनी रे ॥५८६॥<br>
म्हणसील करू । व्रते उद्यापने । श्रीहरी दानाने । तोषतो की ॥५८७॥<br>
परी सांगे काय । आहे पासी धन । तो रमारमण । मिळविण्या ॥५८८॥<br>
नामावीण सोपे । नाही रे साधन । स्मरी तू म्हणोन । सर्वकाल ॥५८९॥<br>
दिनाचा दयाळु । राम कनवाळू । तयासी ओवाळू । पंचप्राण ॥५९०॥<br>
मनी धरूनिया । त्याची नाना रूपे । रामनाम सोपे । बाणवूया ॥५९१॥<br>
<p class="shl"><br>
समस्तांमधे नाम साचार आहे । कळेना तरी सर्व शोधूनि पाहे <br>
जिवा संशयो वाऊगा तो त्यजावा । प्रभाते मनीं राम चिंतीत जावा ॥७५॥<br>
<p class="abhang"><br>
श्रेष्ठ रामनाम । सर्व साधनात । नामस्मरणात । राहे नित्य ॥५९२॥<br>
घेई अनुभव । पाही पडताळून । अनेक साधनी । कष्ट काय ॥५९३॥<br>
सर्वही बोलती । नाम एक सार । ग्रंथांचा संभार । हेचि सांगे ॥५९४॥<br>
आता तरी मना । धरू नको शंका । सर्व त्या आशंका । दूर ठेवी ॥५९५॥<br>
आणि भक्तिभावे । रामनाम घ्यावे । चरण धरावे । श्रीरामाचे ॥५९६॥<br>
<p class="shl"><br>
नव्हे कर्म ना धर्म ना योग काही । नव्हे भोग ना त्याग ना सांग पाही <br>
म्हणे दास विश्वास नामीं धरावा । प्रभाते मनीं राम चिंतीत जावा ॥७६॥<br>
<p class="abhang"><br>
आसक्तीरहित । घडे ना रे कर्म । यथायोग्य धर्म । नाचरिसी ॥५९७॥<br>
योगसाधनही । घडे ना रे बापा । काय सांग सोपा । दुजा मार्ग ॥५९८॥<br>
देवतादिकांची । पूजा करायासी । नाही तुजपासी । साधने ती ॥५९९॥<br>
त्याग करावया । चातुर्मास नेम । करिसी धाऊन  नानाविध ॥६००॥<br>
एकहि ना घडे । परी यथासांग । आता तरी जाग । येवो तुसी ॥६०१॥<br>
एक नामावीण । नाही रे साधन । म्हणोनिया म्हण । राम राम ॥६०२॥<br>
<p class="shl"><br>
करी काम निष्काम या राघवाचे । करी रूप स्वरूप सर्वा जिवांचे ।<br>
करी छंद निर्द्वंद्व हे गूण गाता । हरीकीर्तनी वृत्तिविशस होता ॥७७॥<br>
<p class="abhang"><br>
लया जई काम । घेता रामनाम । घडे सर्व कर्म । निष्कामत्वे ॥६०३॥<br>
रामनाम घेता । लागे त्याचा छंद । मिळे मोक्षकंद । झडकरी ॥६०४॥<br>
नामी बुद्धी स्थिर । होऊनि रहाते । भेदबुद्धी जाते । लयासी रे ॥६०५॥<br>
मन आत्मरूपी । रंगता संपूर्ण । पाहे जन वन । आत्मरूप ॥६०६॥<br>
विश्वात्मक भाव । होतसे उत्पन्न । आत्मरुपी मन । रंगता रे ॥६०७॥<br>
येवो सुखदुःख । आनंद ना खंत । भेदभेदातीत । नामजपे ॥६०८॥<br>
अरे हरिनाम । गाता श्रद्धायुक्त । एकनिष्ठ भक्त । होवोनिया ॥६०९॥<br>
होसी तू रे मना । आनंदस्वरूप । तुझे निजरूप । मिळे तुज ॥६१०॥<br>
हवा तुज मोक्ष । तरी नाम स्मर । तेच तुज पार । नेईल रे ॥६११॥<br>
<p class="shl"><br>
अहो ज्या नरा रामविश्वास नाही । तया पामरा बाधिजे सर्व काही ।<br>
महाराज तो स्वामि कैवल्यदाता । वृथा वाहणे देहसंसार चिंता ॥७८॥<br>
<p class="abhang"><br>
अश्रद्ध अभक्त । फक्त भोगासक्त । जगे दुःखयुक्त । जीवन रे ॥६१२॥<br>
जीवनी असह्य । दुःखाशीच नाते । अधोगति होते मरणांती ॥६१३॥<br>
नामीं ना विश्वास । त्यासी रे सायास । मोक्ष कसा त्यास । पुसतो रे ॥६१४॥<br>
भवसागरी तो । बुडोनिया जाई । मग त्राता नाही । कोणी बापा ॥६१५॥<br>
नको करू देह । संसाराचि चिंता । राम मोक्षदाता । असे तुज ॥६१६॥<br>
कर्ता करविता । एक तो ईश्वर । ठेवी त्याच्यावर । दृढ श्रद्धा ॥६१७॥<br>
<p class="shl"><br>
मना पावना भावना राघवाची । धरि अंतरी सोडी चिंता भवाची । <br>
भवाची जिवा मानवी भूली ठेली । नसे वस्तूची धारणा व्यर्थ गेली ॥७९॥	<br>
<p class="abhang"><br>
तुला ग्रासते रे । संसाराची चिंता । आणि त्या अनंता । विसरसी ॥६१८॥<br>
परि आहे मना । असत्य संसार । व्यर्थ तू जोजार । करू नको ॥६१९॥<br>
संसाराची भूल । तुजसी पडली । आणि नष्ट झाली । बुद्धी तुझी ॥६२०॥<br>
संसाराचे स्वप्न । तुजसी पडले । आणि तू मानले । खरे बापा ॥६२१॥<br>
होतासि अव्यक्त । आता व्यक्त होसी । पुन्हा अव्यक्तासी मिळशील ॥६२२॥<br>
व्यक्त स्थिती खरी । मग सांगे काय । अव्यक्तात लय । होतो जिचा ॥६२३<br>
जी वस्तू नाहीच । आहे ती मानणे । मृगजळामागे । धावणे ते ॥६२४॥<br>
करशील प्रीती । रामावर जर । व्यर्थ हा संसार । कळे बापा ॥६२५॥<br>
किती सांगू मना । उठ झडकरी । दृश्याच्या पसारी । रमू नको ॥६२६॥<br>
<p class="shl"><br>
धरा श्रीवरा त्या हरा अंतराते । तरा दुस्तरा त्या परा सागराते । <br>
सरा वीसरा त्या भरा दुर्भराते । करा नीकरा त्या खरा मत्सराते ॥८०॥<br>
<p class="abhang"><br>
शिव अंतरंगी । रामाची वसती । त्या तू रामाप्रती । दृढ धरी ॥६२७॥<br>
भवसागर हा तरण्या कठिण । तरीही तरून । जाशी बापा ॥६२८॥<br>
असे लवचिक । प्रेमाचा तो दोर । त्याने बद्ध कर । ईश्वरासी ॥६२९॥<br>
कठिण लाकूड । भृंग पोखरत । कमळदळात । स्नेहे बद्ध ॥६३०॥<br>
सृष्टी मिथ्या ऐसे । वेदांत वचन । वाटे अप्रमाण । तुजलागी ॥६३१॥<br>
सृष्टी मिथ्या जरी । वावरावे तरी । मायेच्या बाजारी । जीवालागी ॥६३२॥<br>
पोटोबा तो आधी । विठोबा नंतर । येथे व्यवहार । रोकडा हा॥६३३॥<br>
मग कसा मानू । भ्रम हा संसार । टिकेना विचार । पोटापुढे ॥६३४॥<br>
मना तुझे मत । आहे बापा खरे । पोटासाठी सारे । जग फिरे ॥६३५॥<br>
भोगयोनी ही रे । धरावी शरीरे । तू ही पोट भरे । ना न म्हणो ॥६३६॥<br>
जरी तुज पोट । तरी भरी बापा । परी मायबापा । स्मर नित्य ॥६३७॥ <br>
असे सर्वकाळ । पोट ते चिंतेत । हे तो रे उचित । नाही तुज ॥६३८॥<br>
अरे तू मानव । दिली तुज बुद्धी । येवो तुला शुद्धी । लवकरी ॥६३९॥<br>
पशुतुल्य अशा । भोगांची वासना । करू नको मना । काही केल्या ॥६४०॥<br>
भोग परिमित । ऐसे योगयुक्त । करावे व्यतीत । जीवन तू ॥६४१॥<br>
संसारापासून । थोडे दूर सर । त्यासी तू विसर । रामनामे ॥६४२॥<br>
खररूपी द्वेष । वसतो अंतरी । म्हणोनि संसारी । दुःख तुज ॥६४३॥<br>
द्वेष सार दूर । रामनाम स्मर । तेणे हा संसार । मोक्षमय ॥६४४॥<br>
<p class="shl"><br>
मना मत्सरे नाम सांडू नको हो । अती आदरे हा निजध्यास राहो ।<br>
समस्तांमधे नाम हे सार आहे । दुजी तूळाणा तूळिताही न साहे ॥८१॥<br>
<p class="abhang"><br>
होवोनिया मना । मत्सरा आधीन । श्रीरामाचे नाम । सोडू नको ॥६४५॥<br>
परी आदराने । नित ध्यानीं धरी । रामनाम स्मरी । सर्वकाळ ॥६४६॥<br>
ना कर्मबंधन । ना विधिविधान । नामासाठी जाण । ना नियम ॥६४७॥<br>
आसनी भोजनी । अथवा शयनी । नाम ते स्मरणी असावे रे ॥६४८॥<br>
चालता बोलता । खाता पिता देता । स्मर भगवंता । सर्वकाळ ॥६४९॥<br>
सर्व साधनात । नाम हे वरिष्ठ । बोलती रे स्पष्ट । श्रुती स्मृती ॥६५०॥<br>
<p class="shl"><br>
बहु नाम या रामनामीं तुळेना । अभग्या नरा पामरा हे कळेना ।<br>
विषा औषधा घेतले पार्वतीशे । जिवा मानवा किंकरा कोण पुसे ॥८२॥<br>
<p class="abhang"><br>
आहेत रे मना । नामे ती अनेक । रामनाम एक । सर्वश्रेष्ठ ॥६५१॥<br>
ज्ञान भक्ती आणि । वैराग्याकारण । रामनाम जाण । समर्थ रे ॥६५२॥<br>
परी हा करंटा । कसा रे मानव । आहे त्याची धाव । संसारात ॥६५३॥<br>
अनित्य संसार । मानुनिया सार । मुक्तिसुख दूर । लोटतो रे ॥६५४॥<br>
काय आहे सांग । बळ त्याच्यापाशी । संसारगजाशी । झुंज घेई ॥६५५॥<br>
प्रत्यक्ष शिवाने । नाम ते स्मरता । विषदाहबाधा । दूर झाली ॥६५६॥<br>
तेथे सांग काय । मानवाचा पाड । भव अवघड । तरेल की ॥६५७॥<br>
<p class="shl"><br>
जेणे जाळिला काम तो राम ध्यातो । उमेसी अती आदरे गूण गातो <br>
बहु ज्ञान वैराग्य सामर्थ्य जेथे । परी अंतरी नामविश्वास तेथे ॥८३॥<br>
<p class="abhang"><br>
दृष्टिक्षेपानेच । जाळी मदनास । त्या श्रीशंकरास । नाम ध्यास ॥६५८॥<br>
ऐसा महादेव । रामगुण गाई । नामखूण देई । पार्वतीसी ॥६५९॥<br>
ज्ञान-वैराग्याने । असे परिप्लुत । आणि शाक्तिवंत । असोनीही ॥६६०॥<br>
रामनामजप । करितो अखंड । रामनामओढ । त्यासी सदा ॥६६१॥<br>
असोनि तू दीन । दुबळा लाचार । का रे नामावर । विश्वासी ना ॥६६२॥<br>
एक रामनाम । तारे त्रिजगती । तेथे तुझी मती । वसो नित्य ॥६६३॥<br>
<p class="shl"><br>
विठोनि शिरी वाहिला देवराणा । तया अंतरी ध्यास रे त्यास नेणा ।<br>
निवाला स्वये तापसी चंद्रमौळी । जिवा सोडवी राम हा अंतकाळी ॥८४॥<br>
<p class="abhang"><br>
घेतो विठुदेव । भक्त शिरावर । अरे तो शंकर । महादेव ॥६६४॥<br>
मस्तकी मुकुट । करी भगवंत । आपुला जो भक्त । सर्वश्रेष्ठ ॥६६५॥<br>
घेउनिया डोई । शीतलही चंद्र । विषबाधा काही । शमेना की ॥६६६॥<br>
म्हणोनि सर्वदा । घेई रामनाम । जेणे मोक्षधाम । मिळतसे ॥६६७।<br>
म्हणोनिया मना । सोडोनि आळास । रामनाम ध्यास । घेई सदा ॥६६८॥<br>
जन्मभरी जरी । रामनाम घेसी । अंतकाळी तुसी । आठवेल ॥६६९॥<br>
अंतकाळी जो रे । घेई रामनाम । त्यासी मोक्षधाम । बोले देव ॥६७०॥<br>
म्हणोनिया मना । सोडोनि आशंका । एक रामसखा । हृदि धरि ॥६७१॥<br>
<p class="shl"><br>
भजा राम विश्राम योगेश्वरांचा । जपु नेमिला नेम गौरीहराचा ।<br>
स्वये नीववी तापसी चंद्रमौळी । तुम्हां सोडवी राम हा अंतकाळी ॥८५॥<br>
<p class="abhang"><br>
विश्रांतीचे स्थान । ऐक जे योग्यांचे । त्या तू श्रीरामाचे । नाम जप ॥६७२॥<br>
उमापती शिव । जपयज्ञीं रंगे । कधी न च भंगे । समाधी ती ॥६७३॥<br>
गंगा सर्प चंद्र । जवळी असोन । शिवा न च जाण । देहशांती ॥६७४॥<br>
देहशांतीसंगे । आत्मशांती प्राप्त । शिव समाधीत । जपयज्ञे ॥६७५॥<br>
जपयज्ञी वेगे । होई तू आरूढ । रामनामओढ । घेई मना ॥६७६॥<br>
मना तुजप्रती । देहातही शांती । देहांतीही शांती । प्राप्त होई ॥६७७॥<br>
<p class="shl"><br>
मुखी राम विश्राम तेथेचि आहे । सदानंद आनंद सेवूनि राहे । <br>
तयावीण तो शीण संदेहकारी । निजधाम हे नाम शोकापहारी ॥८६॥<br>
<p class="abhang"><br>
ज्याच्या मुखी राम । मनीं नाही काम । मिळे त्या आराम । आत्मरूपी ॥६७८<br>
तोचि आत्मानंद । भोगितो अखंड । जरी अवघड । मिळविण्या ॥६७९॥<br>
जे जे रामावीण । ते ते देइ शीण । मना तू म्हणोन । राम जप ॥६८०॥<br>
विषयी आनंद । नाही नाही मना । अरे त्या वल्गना । वृथा होती ॥६८१॥<br>
नको त्या कल्पना । नको त्या वासना । नको त्या कामना । मनीं धरू ॥६८२<br>
एक रामनाम । भावे जपोनिया । जाई तरोनिया । भावसिंधू ॥६८३॥<br>
रामनाम दुःख । हरते सकळ । मनीचाही मळ । झडतसे ॥६८४॥<br>
रामनाम हेच । वसतीचे स्थान । श्रीरामाचे जाण । बा रे मना ॥६८५॥<br>
<p class="shl"><br>
मुखी राम त्या काम बांधू शकेना । गुणे इष्ट धारिष्ट त्याचे चुकेना <br>
हरिभक्त तो शक्त कामास मारी । जगी धन्य तो मारुती ब्रह्मचारी ॥८७॥<br>
<p class="abhang"><br>
म्हणोनिया मना । सोडी सर्व कामे । एक रामनामे । स्थिर होई ॥६८६॥<br>
नामाचा महिमा । सांगितला तुज । वासना सहज । दूर जाती ॥६८७॥<br>
नामाच्या संयोगे । मनाचे सामर्थ्य । होई तुज प्राप्त । बा रे मना ॥६८८॥<br>
धारिष्ट्याने होसी । संकटा सामोरी । अंतरी श्रीहरी । जपता रे ॥६८९॥<br>
नामाच्या स्मरणे । हरिभक्त होसी । लोटसी कामांसी । दूरवरी ॥६९०॥<br>
मनोविकारांची । नाही तुज बाधा । जपता तू सदा । हरिनाम ॥६९१॥<br>
पाही हनुमंता । झाला जगी धन्य । होताच अनन्य । रामपदी ॥६९२॥<br>
सर्वदा कार्यात । असोनी निमग्न । स्वरूपी संलग्न । झाला असे ॥६९३॥<br>
तूही त्याचपरी । नामजप करी । अंतरी श्रीहरी । प्रगटेल ॥६९४॥<br>
<p class="shl"><br>
बहु चांगले नाम या राघवाचे । अती साजिरे स्वल्प सोपे फुकाचे ।<br>
करी मूळ निर्मूळ घेता भवाचे । जिवा मानवा हेचि कैवल्य साचे ॥८८॥<br>
<p class="abhang"><br>
कल्याणकारी हे । श्रीरामाचे नाम । असे परब्रह्म । उघडच ॥६९५॥<br>
उच्चारावयासी दोनच अक्षरे । सुंदर साजिरे । सोपे बहु ॥६९६॥<br>
मिळविण्या हरी । नको धन वेचू । नको प्राण खर्चू । बा रे मना ॥६९७॥<br>
उदंड सायास । तुज रे कशास । नको घेऊ त्रास । आणिक तू ॥६९८॥<br>
नामाच्या परते । आणिक साधन । पाही तू शोधून । सापडे का ॥६९९॥<br>
बसल्याच जागी । प्रणवाच्या वरी । नाम तू उच्चारी । सहजच ॥७००॥<br>
श्वासोच्छ्वासावरी । नामजप करी । जो का सदा हरी जपतसे ॥७०१॥<br>
जन्ममरणची । फेरी ती चुकेल । मोक्षही पाहील । वाट तुझी ॥७०२॥<br>
संसारचे मूळ । असे जी वासना । होत असे मना । हद्दपार ॥७०३॥<br>
वासनेचा क्षय । हीच मुक्ती होय । आणिक ते भय । नाही तुज ॥७०४॥<br>
कैवल्य ते हेच । निजधाम हेच । मोक्षही याचेच । नाम बापा ॥७०५॥<br>
<p class="shl"><br>
जनीं भोजनी नाम वाचे वदावे । अती आदरे गद्यघोषे म्हणावे ।<br>
हरिचिंतने अन्न सेवीत जावे । तरी श्रीहरी पाविजेतो स्वभावे ॥८९॥<br>
<p class="abhang"><br>
करू न शकसी अखंड स्मरण । तरी तू भोजन घेसी जेव्हा ॥७०६॥<br>
नामाच्या उच्चारे । अन्नाचे सेवन । सहज चिंतन । घडे त्याचे ॥७०७॥<br>
परी तू ते नाम । घेइ आदराने । आणि निग्रहाने । ऐक बापा ॥७०८॥<br>
भोजनाच्या वेळी । रामनाम स्मरी । तोषतो श्रीहरी । स्वाभाविक ॥७०९।<br>
सात्विक अन्नाने । सत्ववृत्ती जाण । उदरभरण । नोहे बापा ॥७१०॥<br>
मनाच्या त्या उर्मी । जातील लयासी । सात्विक अन्नासी । सेविता रे ॥७११॥<br>
ग्रासोग्रासी जर । नाम तू घेशील । अन्न ते होईल । अति शुद्ध ॥७१२॥<br>
तेणे चित्तशुद्धी । होईल रे मना । सर्व त्या वासना । दूर होती ॥७१३॥<br>
वासना पडदा । दूर तो होताच । रघुपती साच । तुजपासी ॥७१४॥<br>
उठणे निजणे । उदर भरणे । हे आहे करणे । नित्य नेमे ॥७१५॥<br>
या तीनही वेळी । नाम जो घेईल । सहज होईल । नित्यनेम ॥७१६॥  <br>
<p class="shl"><br>
न ये रामवाणी तया थोर हाणी । जनी व्यर्थ प्राणी तया नाम काणी <br>
हरिनाम हे वेदशास्त्री पुराणी । बहु आगळे बोलली व्यासवाणी ॥९०॥<br>
<p class="abhang"><br>
परी रामावीण । राहु नको बापा । नाममार्ग सोपा । सांगितला ॥७१७॥<br>
नामावीण लोक । म्हणसील जरी । राहती संसारी । बहु सुखे ॥७१८॥<br>
परि सांग काय । दारा आणि द्रव्य । हे तो माप होय । सुखाचे रे ॥७१९॥<br>
पूर्वकर्म जैसे । सुखदुःख तैसे । भोगसी आपैसे । बा रे मना ॥७२०॥<br>
नामाशी संबंध । लौकिक सुखाचा । नाही जोडायाचा । कदाकाळी ॥७२१॥<br>
पशूहून तुज । दिले रे अधिक । ज्ञान नि विवेक । नरजन्मी ॥७२२॥<br>
त्याचा मना करी । काही उपयोग । संसाराचा संग । सुटे जेणे ॥७२३॥<br>
नामावीण हानी । मनुष्यजन्माची । सांगितली साची । तुज बापा ॥७२४॥<br>
जगण्यात राम । म्हणे जरी राम । नेईल तो राम । पैलतीरी ॥७२५॥<br>
असेल जयाचा । निरर्थक जन्म । तयासीच नाम । तुच्छ वाटे ॥७२६॥<br>
हरिनाम श्रेष्ठ । आहे रे साधन । सांगे ती गर्जोन । व्यासवाणी ॥७२७॥<br>
नामाची महती । शास्त्रात पुराणी । आणि वेदवाणी । बोललीसे ॥७२८॥<br>
<p class="shl"><br>
नको वीट मानू रघुनायकाचा । अती आदरे बोलिजे रामवाचा ।<br>
न वेचे मुखी सापडे रे फुकाचा । करी घोष त्या जानकीवल्लभाचा ॥९१॥<br>
<p class="abhang"><br>
कंटाळू नकोस । रघुनायकासी । जप श्रीहरीसी । अंतरात ॥७२९॥<br>
नाम आठवीता । रूप आठवावे । मनासी करावे । एकाकार ॥७३०॥<br>
रूपावरी चित्त । अंतरात नाम । आपोआप प्रेम । उपजेल ॥७३१॥<br>
प्रेम आदराने । नाम उच्चारिसी । मग सांग तूसी । काय कमी ॥७३२॥<br>
द्रव्यखर्च नको । पूजापाठ नको । शरीरासी नको । कष्ट काही ॥७३३॥<br>
केवळ वाणीने । राम सापडतो । मग आळस तो कासयासी ॥७३४॥<br>
नामाचे अमोल । साधन हे तूसी । भावसागरासी । पार करी ॥७३५॥<br>
नाम जयघोष । करी तू सर्वदा । जेणे रामचण्द्रा । यावे लागे ॥७३६॥<br>
<p class="shl"><br>
अती आदरे सर्वही नामघोषे । गिरिकंदरे जाईजे दूरदोषे ।<br>
हरि तिष्ठतु तोषला नामतोषे । विशेषे हरा मानसी रामपीसे ॥९२॥<br>
<p class="abhang"><br>
कल्मष आगर । पापांचे डोंगर । जाताती ते दूर । नामघोषे ॥७३७॥<br>
नामाचा महिमा । नाही तू जाणत । म्हणोनि सांगत । तुज काही ॥७३८॥ <br>
नामाच्या घोषाने । तोषलेला देव । राहतो सदैव । शुद्ध चित्ती ॥७३९॥<br>
आरसा धुळीने । माखलेला जर । रूप त्यात नर । पाही कैसे ॥७४०॥<br>
हृदय हे जर । पापाचे आगर । त्यात तो ईश्वर । वसे कैसा ॥७४१॥<br>
परी नामघोषे । शुद्ध होते चित्त । प्रेम अंतरात । उपजते ॥७४२॥।<br>
ऐशा शुद्ध चित्ती । श्रीहरीची वस्ती । नामप्रेममस्ती । घेई मना ॥७४३॥<br>
वेडांमधे वेड । श्रीरामाचे वेड । घेई मना गोड । नाम त्यचे ॥७४४॥<br>
शिवासीही मना । रामनामपिसे । मग तूची कैसे । का न घेई ॥७४५॥<br>
<p class="shl"><br>
जगी पाहता देव हा अन्नदाता । तया लागली तत्वता सार चिंता ।<br>
तयाचे मुखी नाम घेता फुकाचे । मना सांग पा रे तुझे काय वेचे ॥९३॥<br>
<p class="abhang"><br>
श्रेष्ठ आहे कोण । जगी रामावीण । मना तू शोधून । पाही जरा ॥७४६॥<br>
म्हणसी रे मना । सर्व मी करतो । तुज पोटा देतो । सांगे कोण ॥७४७॥<br>
मुंगी नि माणूस । जन्मास घालून । सर्वांचे पोषण । करी तोच ॥७४८॥<br>
करी सर्वथैव । चिंता आमुचीच । परंतु त्यालाच । विसरसी ॥७४९॥<br>
नाही तर नाही । यज्ञकर्म काही । व्रत नेम काही । करू नको ॥७५०॥<br>
परी फुकाचे ते । नाम मुखी बाण । तयासी शरण । जाई वेगे ॥७५१॥<br>
ऐक नाम घेता । वित्तहानी नाही । शारीरिक काही । शीण नाही ॥७५२॥<br>
काय सांगू तुज । नामाची ताकद । भवसागरात । बुडो नेदी ॥७५३॥<br>
<p class="shl"><br>
तिन्ही लोक जाळू शके कोप येता । निवाला हरु तो मुखी नाम घेता <br>
जपे आदरे पार्वति विश्वमाता । म्हणोनि म्हणा तेचि हे नाम आता ॥९४॥<br>
<p class="abhang"><br>
सामर्थ्य संपन्न । तो शिवशंकर । क्रोध येता थोर । जाळी विश्व ॥७५४॥<br>
परी रामनामे । प्राप्त त्यासी शांती । विषप्राशनांती । हलाहल ॥७५५॥<br>
जगाची जननी । पार्वती माता ती । रामनामप्रीती । धरीतसे ॥७५६॥<br>
तेचि आता जप । रामनाम मना । तोचि रामराणा । तारेल की ॥७५७॥<br>
<p class="shl"><br>
अजामेळ पापी । वदे पुत्रकामे । तया मुक्ती नारायणाचेनि नामे । <br>
शुकाकारणे कुंटणी रामवाणी । मुखे बोलिता ख्याती जाली पुराणी ॥९५॥<br>
<p class="abhang"><br>
पुत्राच्या मिषाने । नारायणा हाक । अजामेळ देख । मारीतसे ॥७५८॥<br>
अंतकाळी नाम । येताच मुखात । मोक्षपदाप्रत । पापी गेला ॥७५९॥<br>
पिंगलेने एक । पाळिला रे शुक । नाव त्याचे देख । राघव रे ॥७६०॥<br>
त्याच पोपटात । गुंतोनिया जीव । म्हणे हे राघव । अंतकाळी ॥७६१॥<br>
याचि देही मोक्ष - । पद प्राप्त झाले । मुखात ते आले । रामनाम ॥७६२॥<br>
अंतकाळी नाम । येताच मुखात । होसील तू मुक्त । बा रे मना ॥७६३॥<br>
अरे जे चिंतन । करशील अंती । तैसी तुज गती । प्राप्त होई ॥७६४॥<br>
ऐसे भगवंत । बोलिला गीतेत । येता तुझा अंत । नाम स्मर ॥७६५॥<br>
परी आयुष्यात । जे जे करशील । तेचि रे येईल । अंती मना ॥७६६॥<br>
म्हणोनी जीवनी । रामनाम स्मरी । तेणे तुझी फेरी । चुकेल रे ॥७६७॥<br>
योगायोगानेच । घेता रामनाम । अरे परंधाम । मिळतसे ॥७६८॥<br>
मग ते श्रद्धेने । घेताच अंतरी । राम तो समोरी । का न येई ॥७६९॥<br>
<p class="shl"><br>
महाभक्त प्रल्हाद हा दैत्यकूळी । जपे रामनामावळी नित्यकाळी । <br>
पिता पापरूपी तया देखावेना । जनीं दैत्य तो नाम मूखे म्हणेना ॥९६॥<br>
<p class="abhang"><br>
दैत्यकुळी जन्म । असोनीही परी । प्रल्हाद तो स्मरी । रामनाम ॥७७०॥<br>
हिरण्यकशिपु । करे त्याचा छळ । असोनिया बाळ । आपुलाच ॥७७१॥<br>
अहंकामदे । होवोनिया अंध । कोण तो गोविंद । पुसतसे ॥७७२॥<br>
मग नारायणा । नरसिंहरूप । घेणे आपोआप । प्राप्त झाले ॥७७३॥<br>
आणि त्या भक्ताचे । केलेच रक्षण । एक राम जाण । संरक्षक ॥७७४॥<br>
हिरण्यकशिपू । जन्मानेही दैत्य । कर्मानेही दैत्य । असे मना ॥७७५॥<br>
परी तुजलागी । जन्म तो नराचा । जेथे विवेकाचा । वास असे ॥७७६॥<br>
विवेकाने मना । रामनाम स्मर । तेणेच उद्धार । होईल रे ॥७७७॥<br>
असे तोच दैत्य । ज्याचिया मुखात । रामनाम सत्य । कदा नसे ॥७७८॥<br>
<p class="shl"><br>
मुखी नाम नाही तया मुक्ती कैची । अहंतागुणे यातना ते फुकाची ।<br>
पुढे अंत येइल तो दैन्यवाणा । म्हणोनि म्हणा रे म्हणा देवराणा ॥९७॥<br>
<p class="abhang"><br>
ज्याचिया मुखात । नाम नाही येत । कसा व्हावा मुक्त । तो मानव ॥७७९॥<br>
अहंतेने सर्व । होत आहे घात । नामावरी प्रीत । कशी होई ॥७८०॥<br>
देहबुद्धीयोगे । अहंता निपजे । आणिक सहजे । विषयांध ॥७८१॥<br>
मग मरणाचे । आणिक जन्माचे । फेरे होती साचे । कोट्यावधी ॥७८२॥<br>
नामाचे स्मरण । नाही रे होताच । अंती विषयच । आठविती ॥७८३॥<br>
आणि जन्मभरी । केले सर्व तेच । जे त्यजावयाच । योग्य होते ॥७८४॥<br>
मग त्याची अंती । काय होते स्थिती । काय त्याची खाती । वर्णू बापा ॥७८५<br>
नाना रोगव्याधी । कराव्या सहन । येईल मरण । तेही नाही ॥७८६॥<br>
आणि मरणही । आले जरी बापा । यमाचा दंडुका । बसे पाठी ॥७८७॥<br>
मग तारणार । आहे सांग कोण । एक रामाविण । बा रे मना ॥७८८॥<br>
दैन्यवाणा अंत । नको तुज जर । रामनामावर । प्रेम धर ॥७८९॥<br>
रामनाम नौका । भवार्णवातून । तुजला नेउन । पार करी ॥७९०॥<br>
नाम ना घेतले । आधी कधी जर । प्रभू तारणार । कसा काय ॥७९१॥<br>
वाहतो सर्वदा । प्रभुकृपावारा । संशयासी थारा । देऊ नको ॥७९२॥<br>
तुझिया नावेचे । शीड तू उभारी । मग जाशी पार । सहजच ॥७९३॥<br>
<p class="shl"><br>
हरिनाम नेमस्त पाषाण तारी । बहु तारिले मानव देहधारी । <br>
तदा नामरूपी सदा जो विकल्पी । वदेना कदा जीव तो पापरूपी ॥९८॥ <br>
<p class="abhang"><br>
आता नको धरू । मनात विकल्प । सोपे नामतप । आचरी तू ॥७९४॥<br>
अनेक दाखले । सांगितले तुज । नामाने सहज । मुक्त होसी ॥७९५॥<br>
तरला मारुती । आणि बिभीषण । अरे ती कुंटिण । तरली रे ॥७९६॥<br>
वाल्याचा वाल्मीकी । रामनाम घेता । उलट जपता । महिमा हा ॥७९७॥<br>
अरे रामनामे । पाषाण तरले । आणिक दाखले । किती हवे ॥७९८॥<br>
प्रत्यय पाहूनी । जरी रे संशय । मग कसा काय । मुक्त होसी ॥७९९॥<br>
मनात संशय । धरितो जो नर । पापरूपी खर । असे तोच ॥८००॥<br>
संशयी तो आत्मा । पावे तो विनाश । बोले जगदीश । गीतेमाजी ॥८०१॥<br>
अशा नरापुढे । पाषाणही थोर । परी यासी घोर । नरक रे ॥८०२॥<br>
<p class="shl"><br>
जगी धन्य वाराणसी पुण्यराशी । तयेमाजी जाता गती पूर्वजांशी । <br>
मुखे रामनामावळी नित्यकाळी । जिवा हीत सांगे सदा चंद्रमौळी ॥९९॥<br>
<p class="abhang"><br>
सर्व तीर्थांमधे । तीर्थक्षेत्र काशी । असे पुण्यराशी । बा रे मना ॥८०३॥<br>
करिता तर्पण । होता गंगास्नान । करिता दर्शन । मिळे मुक्ती ॥८०४॥<br>
पूर्वजही सर्व । जाताति तरून । वाराणसी जाण । पुण्य क्षेत्र ॥८०५॥<br>
का की असे तेथे । शिवाचे वास्तव्य । सांगतो गंतव्य । स्थान एक ॥८०६॥<br>
उपदेशी सर्वा । रामनाम घ्या रे । रामरूप व्हा रे । सर्वजण ॥८०७॥<br>
रामासी सर्वथा । जाऊनी शरण । स्वये रामनाम । घेत असे ॥८०८॥<br>
असे रामनाम । सद्गतीकारण । संशय ते छिन्न । करी आता ॥८०९॥<br>
<p class="shl"><br>
यथासांग रे ते कर्म ते ही घडेना । घडे धर्म तो पुण्य गाठी पडेना । <br>
दया पाहता सर्व भूती असेना । फुकाचे मुखी नाम ते ही वसेना ॥१००॥<br>
<p class="abhang"><br>
नित्यनैमित्तिक । आणि जे विहित । कर्म ते उचित । न घडे बापा ॥८१०॥ <br>
नाही शास्त्राधार । नाही धर्माधार । योग्य तो आचार । तो ही नाही ।८११॥<br>
धर्मकृत्य काही । न घडे हातून । यज्ञ तप दान । तेही नाही ॥८१२॥<br>
आणि जरी केले । काही धर्मकृत्य । अहंकार सत्य । आड येई ॥८१३॥<br>
मी केले मी केले । म्हणे, मग कैसे । पुण्य ते आपैसे । गाठी पडे ॥८१४॥<br>
दया हेच आहे । मूळ रे धर्माचे । जेणे भगवंताचे । दर्शन रे ॥८१५॥<br>
परी तुझी दया । आहे मर्यादित । फक्त गणगोत । येई त्यात ॥८१६॥<br>
म्हणूनी ही दया । नसूनी रे माया । सर्वांभूती दया । पाहिजे रे ॥८१७॥<br>
हा थोर हा सान । ही गाय हा श्वान । भेद हा सोडूनी । देसी जर ॥८१८॥<br>
समत्वबुद्धीने । पाही सर्वांभूती । तेणे आत्मस्थिती । बळावेल ॥८१९॥<br>
तरीच ती खरी । होईल रे दया । आणि तुझी काया । रामरूप ॥८२०॥<br>
परी हे तो आहे । सर्वथा कठिण । तो रमारमण । मिळविण्या ॥८२१॥<br>
परी आहे सोपा । तो रे नामजप । तेही सोपे तप । नाचरसी ॥८२२॥<br>
नको करु मना । असा आत्मघात । साधी तू स्वहीत । याच जन्मी ॥८२३॥<br>
<p class="shl"><br>
जया नावडे नाम त्या यम जाची । विकल्पे उठे तर्क त्या नर्क ची ची ।<br>
म्हणोनी अती आदरे नाम घ्यावे । मुखे बोलिता दोष जाती स्वभावे ॥१०१॥<br>
<p class="abhang"><br>
ज्यासी नाम नाही । आवडत मना । देतो रे यातना । यमदेव ॥८२४॥ 	<br>
देहाहंता जाते । संपूर्ण लयासी । घेता नाम निसी । आणि दिनी ॥८२५॥<br>
नाही तरी काम । क्रोधाचे माहेर । मग तो रे नर । नर्कातिथी ॥८२६॥<br>
जन्म-मृत्यु-जरा । व्याधी आणि दुःख । मग कैसे सुख । मिळे त्यासी ॥८२७॥<br>
रामनामी जर । संशय धरीसी । मग रे तुजसी । कोण त्राता ॥८२८॥<br>
सर्वस्वाचा नाश । आणि अधःपात । होतो आत्मघात । निःसंशय ॥८२९॥<br>
मग नाना नर्क । भोगावे लागती । यातना त्या किती । सोसशील ॥८३०॥<br>
नको नको जर । आत्यंतिक त्रास । रामनामध्यास । घेई मना ॥८३१॥<br>
श्रेष्ठ हे साधन । सर्व साधनात । रामनामी चित्त । रंगू दे रे ॥८३२॥<br>
देह अभिमान । आणि दोष सर्व । घेताती रे धाव । अती दूर ॥८३३॥<br>
<p class="shl"><br>
अती लीनता सर्वभावे स्वभावे । जना सज्जनालागी संतोषवावे ।<br>
देहेकारणे सर्व लावीत जावे । सगुणी अती आदरेसी भजावे ॥१०२॥<br>
<p class="abhang"><br>
येथवरी मना । सांगितले तुज । नामाने सहज । राम प्राप्त ॥८३४॥<br>
होऊनि निःशंक । भजणे रामासी । हेच असे तुसी । साधन रे ॥८३५॥<br>
आता ऐक मना । वागण्याची कला । नामसाधनाला । पोषक जी ॥८३६॥<br>
लीनता हा तुझा । असू दे स्वभाव । क्रोधाची जाणीव । नको ठेऊ ॥८३७॥<br>
लीनतेने जातो । लया अहंकार । मनातील वैर । नासते रे ॥८३८॥<br>
आणि उपजते । प्रेम सर्वांभूती । जेणे जगजेठी । संतोषतो ॥८३९॥<br>
सज्जन जे संत । त्या संतोषवीत । त्यांचे मनोगत । ओळखूनी ॥८४०॥<br>
तोषता ते संत । आपुला उद्धार । निश्चये होणार । जाण मना ॥८४१॥<br>
जनी वावरत । असती जे संत । तेचि भगवंत । जाण ऐसे ॥८४२॥<br>
जगाचा उद्धार । करण्यासी आले । फेरे ते सोसले । अपुल्यासाठी ॥८४३॥<br>
म्हणोनिया भावे । करी त्यांची सेवा । तेच जडजीवा । उद्धारक ॥८४४॥<br>
नरदेह तुज । असे जो मिळाला । त्याचा काही केला । सदुपयोग ॥८४५॥<br>
तरीच सार्थक । झाले या देहाचे । तेच रे हिताचे । असे तुझ्या ॥८४६॥<br>
आणि सगुणास । नको मानू भ्रम । निर्गुणाचे धाम । मिळे तेणे ॥८४७॥<br>
सगुण मानता । निर्गुण ते प्राप्त । होते रे निश्चित । निःसंदेह ॥८४८॥<br>
सगुण निर्गुण । एकाच नाण्याच्या । भुज्याच रे साच्या । आहेत की ॥८४९॥<br>
ज्योती नि प्रकाश । हिम आणि नीर । सागर लहर । एक असे ॥८५०॥<br>
त्याचपरी मना । सगुण निर्गुण । दोहीं भेद जाण । काही नाही ॥८५१॥<br>
निर्गुण कल्पना । करूच शकेना । म्हणूनि सगुणा । सत्य मान ॥८५२॥<br>
लहर जाणता । सागर रे तुज । कळे तो सहज । बा रे मना ॥८५३॥<br>
सगुण सोपान । चढोनिया जासी । निर्गुण ब्रह्मासी । जाणशील ॥८५४॥<br>
<p class="shl"><br>
हरिकीर्तनें प्रीती रामीं धरावी । देहेबुद्धि नीरूपणीं वीसरावी ।<br>
परद्रव्य आणीक कांता परावी । येदर्थी मना सांडी जीवीं करावी ॥१०३॥<br>
<p class="abhang"><br>
वाही रामापायी । पत्र पुष्प फळ । किंवा असो जळ । तेचि देई ॥८५५॥<br>
किंवा मनानेच । वाहि सर्वत्यासी । मानसपूजेसी । नित्य करी ॥८५६॥<br>
हरीचे कीर्तन । किंवा निरूपण । सगुण भजन । तेही करी ॥८५७॥<br>
हरिगुण गाता । स्वतःसी संतोष । दुजासीही तोष । होत असे ॥८५८॥<br>
भक्तीचा प्रसार । होतो रे लोकात । आणि लाजतात । निंदकही ॥८५९॥<br>
परी देहबुद्धि । विसरुन पूर्ण । होई निरूपण । तेचि श्रेष्ठ ॥८६०॥<br>
जेणे श्रोता वक्ता । होती एकरूप । आनंद अमाप । मिळतसे ॥८६१॥<br>
तदाकार मन । दोघांचेही होई । मन ते विषयी । खंतावेल ॥८६२॥<br>
परद्रव्य आणि । परस्त्रीही जाण । मृत्तिकेसमान । मानी बापा ॥८६३॥<br>
द्रव्य ते पाहून  । करिसी कीर्तन । मग कसे मन । शुद्ध होई ॥८६४॥<br>
आणि परस्त्रीचा । लोभ जो मनात । सांग कीर्तनात । रंग कैसा ॥८६५॥<br>
नष्ट रे होताच । समरसता ती । कीर्तन नव्हे, ती । प्रतारणा ॥८६६॥<br>
तूही मना जासी । लोकांनाही नेसी । रे रसातळासी । जाण ऐसे ॥८६७॥<br>
करीशील मना । मग संभोगाचा । आनि समाधीचा । समन्वय ॥८६८॥<br>
फसवणूकीसी । नाही पारावार । स्त्री तू मानी थोर । जगन्माता ॥८६९॥<br>
परस्त्रीचिंतन । द्रव्याचेच ध्यान । फेर्‍यांसी कारण । होत असे ॥८७०॥<br>
म्हणूनी बा मना । लांब या पासून । शुद्ध करी मन । पुर्णपणे ॥८७१॥<br>
<p class="shl"><br>
क्रियेवीण नाना परी बोलिजेते । परी चित्त दुःश्चित्त ते लाजवीते ।<br>
मना कल्पना धीट सैराट धावे । तया मानवा देव कैसेनी पावे ॥१०४॥<br>
<p class="abhang"><br>
बोले तैसा चाले । वंदावी पाऊले । तुकोबा बोलिले । ध्यानी धरी ॥८७२॥<br>
हरिकीर्तनात । भक्तीचा प्रसार । वैराग्यही थोर । सांगशील ॥८७३॥<br>
मग या गुणांनी । नको तू युक्त । परमार्थ फक्त । बोलू नको ॥८७४॥<br>
आधी केले मग । सांगितले जर । तरीच पटेल । सर्व लोका ॥८७५॥<br>
भक्तीचा प्रसार । तरीच तो मना । नाही तो वंचना । स्वतःचीही ॥८७६॥<br>
बोलिल्या सारखे । नच जो आचरे । त्याहून दुसरे । निंद्य काय ॥८७७॥<br>
मन त्याचे सदा । कुविचारयुक्त । आणि तो आसक्त । विषयात ॥८७८॥<br>
अशी ती विषम । होता वागणूक । त्यासी सर्व लोक । हिणाविती ॥८७९॥<br>
उक्तीत क्रियेत । अरे हवा मेळ । नाही तो केवळ नागवण ॥८८०॥<br>
मग बोले सर्व । जे जे मनीं येई । घातकही होई । आचरण्या ॥८८१॥<br>
ना शास्त्रप्रामाण्य । नसे भक्ती ज्ञान । वैराग्याचा पूर्ण । अभावच ॥८८२॥<br>
अशा त्या मानवा । कसा देव प्राप्त । काम-क्रोधयुक्त । मन होता ॥८८३॥<br>
<p class="shl"><br>
विवेके क्रिया आपुली पालटावी । अती आदरे शुद्ध क्रिया धरावी ।<br>
जनीं बोलण्यासारखे चाल बापा । मना कल्पना सोडी संसारतापा ॥१०५॥<br>
<p class="abhang"><br>
जे धर्मसंमत । विवेके आचरी । मग लोका करी । उपदेश ॥८८४॥<br>
आचरण शुद्ध । मन करी शुद्ध । नको होऊ बद्ध । संसारात ॥८८५॥<br>
संसार मायावी । जनास सांगसी । आणि गुरफटसी । आपणच ॥८८६॥<br>
म्हणोनि आपुले । दोष हुडकुन । सर्वथा त्यागून । गुण धरी ॥८८७॥<br>
शुद्ध असे जर । आचार विचार । तर अधिकार । उपदेशा ॥८८८॥<br>
संसार स्वरूप । कल्पना तरंग । भरिसी तू रंग । अहंभावे ॥८८९॥<br>
मग भुलविती । तेच तुज रंग । जासी कसा सांग । भवपार ॥८९०॥<br>
म्हणोनि गुणांनी । दुर्गुणांच्या वरी । मात मना करी । अति वेगे ॥८९१॥<br>
गुणांची कल्पना । जाण्यासी विरून । स्वरूप-संधान । पाहिजे रे ॥८९२॥<br>
मन रे होताच । सोऽहं-हंसाकार । संसार-सागर । तु्टेल रे ॥८९३॥<br>
मग स्वानुभवे । जाणशील तूही । कल्पनेच्या डोही । संसार हा ॥८९४॥<br>
होमापक्षापरी । जाशील तू पार । हा भवसागर । तरूनिया ॥८९५॥<br>
आता सांगू तुज । शुद्ध जो आचार । मन एकाकार । करी वेगे ॥८९६॥<br>
<p class="shl"><br>
बरी स्नानसंध्या करी एकनिष्ठा । विवेके मना आवरी स्थानभ्रष्टा ।<br>
दया सर्वभूती जया मानवाला । सदा प्रेमळु भक्तिभावे निवाला ॥१०६॥<br>
<p class="abhang"><br>
जाणोनी स्वधर्म । आचरी स्वकर्म । वृथा कर्म धर्म । मानू नको ॥८९७॥<br>
क्षत्रिय जो होसी । स्वदेश-प्रीतीसी । धरोनी मानसी । धर्म रक्षी ॥८९८॥<br>
या भूमीवरती । धर्मयुद्धानेच । रामराज्य साच । अवतरो ॥८९९॥<br>
अससी ब्राह्मण । करी संध्या स्नान । करी जपध्यान । श्रीरामाचे ॥९००॥<br>
परी सर्वकाळ । हो रे कर्मरत । जेणे मन शांत । होत असे ॥९०१॥<br>
विवेकाने मन । विषयांपासून । धरी आवरून । रामनामे ॥९०२॥<br>
रामापासूनिया । दूर दूर जासी । स्थानभ्रष्ट होसी । बा रे मना ॥९०३॥<br>
एकनिष्ठपणे । रामनाम घेसी । वेगे रामापासी । जाशील रे ॥९०४॥<br>
सर्वभूतमात्री । असे भगवंत । जाई शिकवीत । स्वतःसी तू ॥९०५॥<br>
मग सर्वांभूती । दया उपजेल । प्रेमही येईल । आपोआप ॥९०६॥<br>
मुलांवरी प्रेम । कसे ते करावे । काय शिकवावे । लागे माते ॥९०७॥<br>
अपत्यसी मानी । प्राणाहून थोर । सदा त्यच्यावर । लक्ष ठेवी ॥९०८॥<br>
तैसे सर्वांभूती । पाहता श्रीराम । दया आणि प्रेम । उपजेल ॥९०९॥<br>
मग भक्तिभावे । होसी शांतचित्त । घेता भगवंत । हृदयात ॥९१०॥<br>
<p class="shl"><br>
मना कोप-आरोपणा ते नसावी । मना बुद्धी हे साधुसंगी वसावी ।<br>
मना नष्ट चांडाळ तो संग त्यागी । मना होई रे मोक्षमार्गी विभागी ॥१०७॥<br>
<p class="abhang"><br>
शांतचित्त होण्या । रागालागी सार । अती दूर दूर । बा रे मना ॥९११॥ <br>
क्रोधानेच होतो । बुद्धीचा विनाश । बोले जगदीश । गीतेमाजी ॥९१२॥<br>
क्रोधाचा उद्भव । आहे विषयात । म्हणोनि ते नित । दूर ठेवी ॥९१३॥<br>
विषय-चिंतने । आसक्तीचा जन्म । आसक्तीत काम । उपजतो ॥९१४॥<br>
वासनाच तृप्त । जर झाली नाही । क्रोध येतो पाही । लवलाही ॥९१५॥<br>
क्रोध आवरण्या । उपाय कोणता । सांगू तुज आता । लक्ष देई ॥९१६॥<br>
विषय-त्यागात । सुख घडोघडी । कामवृक्ष मोडी । सर्वथैव ॥९१७॥<br>
संतसंगानेच । वासनांचे बीज । जळोनी सहज । जात असे ॥९१८॥<br>
म्हणोनी संतांचा । धरी मना संग । जेणे आत्मरंग । सहजच ॥९१९॥<br>
पुनवेनंतर । कलेकलेनेच । चंद्र होई साच । क्षीण क्षीण ॥९२०॥<br>
वासनाही तैशा । जातील लयासी । पौर्णिमा ज्ञानाची । उगवता ॥९२१॥<br>
संगतीने गुण । दोष वृद्धिंगत । जे असती सूप्त । मनामाजी ॥९२२॥<br>
धरीशील मना । दुर्जनसंगती । मग सांगू किती । अधःपात ॥९२३॥<br>
गुणाकार पटी । विषय वाढती । तृप्त ना ते होती । म्हणोनिया ॥९२४॥<br>
अधिक अधिक । पतनाचा मार्ग । स्वीकारणे भाग । पडे तुसी ॥९२५॥<br>
अरे मन जैसे । आहे रे उदक । मिळे जैसा रंग । तैसे दिसे ॥९२६॥<br>
साधुसंगतीत । होई पुण्यशील । म्हणोनी दुर्जन - । संग त्यागी ॥९२७॥<br>
मोक्ष अधिकारी । होसी स्वाभाविक । जन्माचे सार्थक । होईल रे ॥९२८॥<br>
दुर्लभ हा देह । तुजसी मिळाला । त्याचा काही केला । उपयोग ॥९२९॥<br>
जन्ममृत्युनावे । होई शून्याकार । जासी भवपार । सहजच ॥९३०॥<br>
<p class="shl"><br>
सदा सर्वदा सज्जनाचेनि योगे । क्रिया पालटे भक्तिभावार्थ लागे ।<br>
क्रियेवीण वाचाळता ते निवारी । तुटे वाद संवाद तो हीतकारी ॥१०८॥	<br>
<p class="abhang"><br>
सज्जनसंगती । क्रिया पालटते । भावभक्ती होते । निर्माण रे ॥९३१॥<br>
अरे जर घडे । क्रियेत पालट । मोक्षसूखवाट गवसेल ॥९३२॥<br>
बीजाने जो केला । उदकाचा त्याग । कशी होई सांग । वाढ त्याची ॥९३३॥<br>
म्हणोनिया त्यागू । नको संतसंग । सद्गुणांचे कोंब । निघतील ॥९३४॥<br>
आचरणातून । संत सांगताती । सर्व जगाप्रती । धर्म काय ॥९३५॥<br>
थोतांड फोलट । करूनिया दूर । शुद्ध धर्मसार । हाति देती ॥९३६॥<br>
पाहूनिया त्यांचे । शुद्ध आचरण । सामान्य ग्रहण । करीतसे ॥९३७॥<br>
विषयचिंतनी । रंगणारे मन । भावे जनार्दन । पायी लागे ॥९३८॥<br>
ऐसा असे संत - । संगाचा प्रभाव । मनी भाक्तिभाव । उपजतो ॥९३९॥<br>
श्रवणोपयोग । करूनी घेशील । तरी पुण्यशील । होसील रे ॥९४०।<br>
ऐकशील मना । जे संतसंगती । तैसाच तू वर्ती । सर्वभावे ॥९४१॥<br>
येतील ज्या शंका । फेडून त्या घेत  । संतसंगतीत । बा रे मना ॥९४२॥<br>
संपूनिया वाद । होईल संवाद । तेच हितप्रद । तुजलागी ॥९४३॥<br>
सज्जनोपदेश । कानाने ऐकून । तैसे आचरण । करी बापा ॥९४४॥<br>
<p class="shl"><br>
जनीं वादवेवाद सोडूनी द्यावा । जनीं सूखसंवाद सूखे करावा ।<br>
जगीं तोचि तो शोक संताप हारी । तुटे वाद संवाद तो हीतकारी ॥१०९॥<br>
<p class="abhang"><br>
सर्व लोकांसंगे । वाद करू नये । लोक तोडू नये । अहंभावे ॥९४५॥<br>
आपलेच मत । ग्राह्य ते धरावे । लोकांनी वागावे । त्यापरीच ॥९४६॥	<br>
ऐशी ती वासना । असते मूळात । वाद ते होतात । म्हणूनिया ॥९४७॥<br>
अज्ञान ते होते । वादासी कारण । काय ते तारण । बा रे मना ॥९४८॥<br>
टाळूनिया वाद । करीसी संवाद । होईल आनंद । सर्व लोका ॥९४९॥<br>
करी शास्त्रचर्चा । करी पूजाअर्चा । झेंडा तू भक्तीचा । फडकवी ॥९५०॥<br>
बोलणे चालणे । असावे प्रेमाचे । परी त्या अहंचे । नाव नको ॥९५१॥<br>
अशा संवादाने । जगातील शोक । संताप आणिक । हरतो रे ॥९५२॥<br>
सुख नि शांतीचे । नांदते साम्राज्य । करिता रे वर्ज्य । वाद जनी ॥९५३॥<br>
ऐसाच संवाद । साधशील जर । तुज हीतकर । होईल ते ॥९५४॥<br>
<p class="shl"><br>
तुटे वाद संवाद तेथे करावा । विवेके अहंभाव हा पालटावा । <br>
अहंतागुणे वाद नना विकारी । तुटे वाद संवाद तो हीतकारी ॥११०॥<br>
<p class="abhang"><br>
कलह तुटोनी । शंका निवारण । म्हणावे म्हणून । संवाद रे ॥९५५॥<br>
प्रेम ते वाढते । मिटोनिया भेद । तोचि तो संवाद । जाणावा गा ॥९५६॥<br>
वितंडवादाचे । मूळ अहंकार । जेणे हा संसार । दुस्तर रे ॥९५७॥<br>
अहंकारामुळे । मी मी म्हणतोसी । मी कोण ते तूसी । कळले का ॥९५८॥<br>
देहासंगे आत्मा । होवोनिया बद्ध । स्वरूप ते शुद्ध । विसरला ॥९५९॥<br>
अहंकाराचीच । झापड येवोन । माये नागवण । केली असे ॥९६०॥<br>
संतसंगतीत । कळे जो विचार । तेचि दृढ धर । मनामधे ॥९६१॥<br>
मग विवेकाने । जिंक अहंकार । शेवटी विकार । तुटतील ॥९६२॥<br>
द्वेष काम क्रोध । मद नि मत्सर । यासी अहंकार । मूळ असे ॥९६३॥<br>
मूळच तोडले । झाड उन्मूळले । मग ना पावले । वृद्धी कदा ॥९६४॥<br>
अहंकार मूळ । तोडोनिया पाही । विकार-शाखाही तुटतील ॥९६५॥<br>
मग तो साधेल सहज संवाद । तुटताच वाद । पूर्णपणे ॥९६६॥<br>
<p class="shl"><br>
हिताकारणे बोलणे सत्य आहे । हिताकारणे सर्व शोधूनि पाहे ।<br>
हिताकारणे बंड पाखांड वारी । तुटे वाद संवाद तो हीतकारी ॥१११॥<br>
<p class="abhang"><br>
जन्मामधे ह्याच । व्हावे वाटे हीत । म्हणोनी उचित । सांगतसे ॥९६७॥<br>
इच्छुनी कल्याण । बोलणे पडते । जरी वाटे तूते । अप्रियही ॥९६८॥<br>
बालकाचे हीत । पहावे लागते । म्हणोनी बोलावे । लागतसे ॥९६९॥<br>
म्हणोनी कंटाळू । नको बा रे मना । ऐकूनी घे नाना । उपदेश ॥९७०॥<br>
कडू औषध ते । सेवण्या कठिण । परी परिणामी । हितकर ॥९७१॥<br>
म्हणोनिया मना । शास्त्रसम्मत जे । बोलितो सहजे । प्रेमभरे ॥९७२॥<br>
वाटत असेल । तुजसी हे मिथ्या । पडताळुनिया । पाहि तूच ॥९७३॥<br>
परी लक्ष देई । मत पाखंडाचे । विपरित साचे । असते रे ॥९७४॥<br>
देहाचीच पूजा । सदा सर्वकाळ । येता अंतकाळ । म्हणे मुक्ती ॥९७५॥<br>
भोजनावरीच । असे दृढ भक्ती । त्यासाठीच शक्ती । दवडिती ॥९७६॥<br>
भोग भोगण्यात । आयुष्य संपले । जवळ ते आले । मरण रे ॥९७७॥<br>
सर्व गात्रे क्षीण । होवोनिया गेली । ताकद नुरली । जराशीही ॥९७८॥<br>
त्यासी सर्व गोत । बाजूला सारिती । काय रे म्हणती । कटकट ॥९७९॥	<br>
ज्यांच्यासाठी सर्व । आयुष्य वेचले । त्यांनीच लोटले । दूरवरी ॥९८०॥<br>
जन्मभरी नाही । आठवला राम । आता कसे प्रेम । उपजेल ॥९८१॥<br>
मग मरणाचा । येता ससेमिरा । टाकूनी पसारा । जावे लागे ॥९८२॥<br>
मग बा रे मना । उपयोग नाही । याच नरदेही । करी हीत ॥९८३॥<br>
वेदशास्त्रग्रंथ । मानुनी प्रमाण । कर आचरण । अति शुद्ध ॥९८४॥<br>
तेच असे मना । तुज हितकर । पाखंडांचे सार । मत दूर ॥९८५॥<br>
जेणे तुटे वाद । ऐसाची संवाद । राहोनी सावध । करी नित्य ॥९८६॥<br>
<p class="shl"><br>
जनीं सांगता ऐकता जन्म गेला । परी वादवेवाद तैसाची ठेला ।<br>
उठे संशयो वाद हा दंभभारी । तुटे वाद संवाद तो हीतकारी ॥११२॥	<br>
<p class="abhang"><br>
अनादी काल हा । निघोनिया गेला । वाद ना मिटला । तसाच रे ॥९८७॥<br>
विवादक अती । वादच करिती । सामान्यांची मती । गुंग होई ॥९८८॥<br>
संशय प्रबळे । श्रद्धा डळमळे । सत्य ना आकळे । काही केल्या ॥९८९॥<br>
अनेक साधना । असती रे मना । तुझ्या येइ मना । तीच घेई ॥९९०॥<br>
आणि भावबळे । तीच धरी दृढ । देवालाही ओढ । लागो तुझी ॥९९१॥<br>
परी कृतिशून्य । वाद नको करू । नको दंभभारु । होऊ मना ॥९९२॥<br>
वाद मिटवूनि । करी तू संवाद । तेणेचि आनंद । मिळे तुज ॥९९३॥<br>
<p class="shl"><br>
जनीं हीत पंडित सांडीत गेले । अहंतागुणे ब्रह्मराक्षस झाले ।<br>
तयाहूनि वित्पन्न तो कोण आहे । मना सर्व जाणीव सांडूनि राहे ॥११३॥<br>
<p class="abhang"><br>
शब्दांचे पांडित्य । माजवूनि जगी । आत्मसुखालागी । विसरले ॥९९४॥<br>
वादविवादात । आत्मप्राप्ती नाही । अनुभव पाही । मुख्य तेथे ॥९९५॥<br>
अथांग सागर । जोवरी ना देखिला । तोवरी उरला । वाद तेथे ॥९९६॥<br>
लढवूनिया रे । तर्क अनुमान । सागरवर्णन । करितात ॥९९७॥<br>
सांगती रे ज्ञान । हे शब्दपंडित । अहंकारयुक्त । होवोनिया ॥९९८॥<br>
मानसन्मानात । असे त्यांची प्रीती । मग नायकिती । कोणाचेही ॥९९९॥<br>
स्वाधिपत्याखाली । जग नाचवावे । आणि मिरवावे । जनात रे ॥१०००॥<br>
ऐशा अभिमाने । मोहोनिया गेले । राक्षस ते झाले । मरणोत्तर ॥१००१॥<br>
एक रामावीण । कोण असे ज्ञानी । म्हणोनी भजनी । लागे त्याच्या ॥१००२॥<br>
अभिमान सर्व । बा ज्ञातेपणाचा । सोडोनी देवाचा । धावा करी ॥१००३॥<br>
सर्वश्रेष्ठ राम । आहे त्रिभुवनी । त्याच्याच भजनी । लागे मना ॥१००४॥<br>
<p class="shl"><br>
फुकाचे मुखी बोलता काय वेचे । दिसंदीस अभ्यंतरी गर्व साचे । <br>
क्रियेवीण वाचाळता व्यर्थ आहे । विचारे तुझा तूचि शोधूनि पाहे ॥११४॥<br>
<p class="abhang"><br>
व्यर्थ बडबड । करीत राहता । काय रे तत्वता । मिळे तुज ॥१००५॥<br>
ज्ञातेपणाचाच । वाढे अहंकार । सर्वश्रेष्ठ नर । मीचि जगी ॥१००६॥<br>
अरे जे बोलावे । तसे अचरावे । होशील स्वभावे । जगी वंद्य ॥१००७॥<br>
परी क्रियेवीण । बोल होती फोल । आयुष्य अमोल । रामी लावी ॥१००८॥<br>
विचार करता । येईल ध्यानात । काय ते जनात । सांगितले ॥१००९॥<br>
अहंकार सूज । आली अंगावर । ज्ञाता मीच थोर । मिरविले ॥१०१०॥<br>
हे शब्दपांडित्य । अरे आहे व्यर्थ । आयुष्याते सार्थ । करावे की ॥१०११॥<br>
<p class="shl"><br>
तुटे वाद संवाद तेथे करावा । विवेके अहंभाव हा पालटावा ।<br>
जनीं बोलण्यासारिखे आचरावे । क्रिया पालटे भक्तिपंथेचि जावे ॥११५॥<br>
<p class="abhang"><br>
अहंकार त्याग । करावया लागे । मना तुज सांगे । वेळोवेळी ॥१०१२॥<br>
विवेकाने युक्त । होशील तू जर । क्षीण अहंकार । होईल रे ॥१०१३॥<br>
आचरण शुद्ध । होवोनी वागावे । बोल ते बोलावे । प्रचीतीचे ॥१०१४॥<br>
ऐसा जर मार्ग । मना धरशील । लोकात होशील । वंदनीय ॥१०१५॥<br>
वाद मिटोनिया । संवाद होईल । लयास जाईल । दुराग्रह ॥१०१६॥<br>
वाद मिटवण्या । हवेच रे ज्ञान । परी भक्तिवीण । ज्ञान व्यर्थ ॥१०१७॥<br>
भक्तीत असतो । प्रेमाचा ओलावा । जेणे होई जीवा । समाधान ॥१०१८॥<br>
भाकरीत जर । लाळ मिसळली । गोडीही वाढली । सहजच ॥१०१९॥<br>
तैसी भक्ती जर । मिळता ज्ञानात । साखर दुधात । पडली रे ॥१०२०॥<br>
आणि होईल रे । क्षीण अहंभाव । जसा भक्तिभाव । वाढेल रे ॥१०२१॥<br>
मना आचरण । शुद्ध ते असू दे । जेणे भक्ति नांदे । अंतरात ॥१०२२॥<br>
<p class="shl"><br>
बहु श्रापिता कष्टला अंबऋषी । तयाचे स्वये श्रीहरी जन्म सोशी ।<br>
दिल्हा क्षीरसिंधू तया ऊपमानी । नुपेक्षी कदा देव भक्ताभिमानी ॥११६॥<br>
<p class="abhang"><br>
देव भक्तीनेच । प्रसन्न होतोच । ऐसा आहे साच । दाखला हा ॥१०२३॥<br>
अंबरीश राजा । एकनिष्ठ भक्त । एकादशी व्रत । करीतसे ॥१०२४॥<br>
दशेंद्रिय सर्व । युक्त त्या एकाशी । हीच एकादशी । खरी खरी ॥१०२५॥<br>
मनोभावे करी । देवाचे पूजन । सर्वदा चिंतन । त्याचेच रे ॥१०२६॥<br>
पारण्याच्या दिनी । दुर्वासांची स्वारी । अंबरीशा दारी । अवचित ॥१०२७॥<br>
करूनिया मग । अतिथी पूजन । भोजना सप्रेम । पाचारिले ॥१०२८॥<br>
लागला विलंब । परी त्या मुनींना । स्नान अनुष्ठान । करण्यासी ॥१०२९॥<br>
साधन द्वादशी । होती थोडावेळ । तीर्थ ते केवळ । घेवोनिया ॥१०३०॥<br>
त्या भक्त राजाने । पारणे सोडले । दुर्वासा कळले । आल्यावरी ॥१०३१॥<br>
अति क्रोधे मग । खवळला मुनी । घेता रे सोडोनी । द्वादशी ॥१०३२॥<br>
घेशील तू राजा । जन्म नाना योनी । ऐशी शापवाणी । उच्चारिली ॥१०३३॥<br>
ऐशा त्या संकटी । देव घेइ धाव । भक्त प्रेमभाव । पाहूनिया ॥१०३४॥<br>
जन्म नाना योनी । विष्णूने साहिले । भक्तालागी दिले । मोक्षधाम ॥१०३५॥<br>
उपमन्यूलागी दूधही मिळेना । दारिद्र्य यातना । काय सांगू ॥१०३६॥<br>
परी त्याने केले । ईश आराधन । देव ते प्रसन्न । झाले त्यासी ॥१०३७॥<br>
क्षीराब्धीची वाटी । देऊनी, धुर्जटी । भक्तप्रेमासाठी । आसुसला ॥१०३८॥<br>
ऐसा हा भक्ताचा । महिमा अपार । म्हणून तू धर । श्रीचरण ॥१०३९॥<br>
<p class="shl"><br>
धुरू लेकरू बापुडे दैन्यवाणे । कृपा भाकिता दीधली भेटी जेणे ।<br>
चिरंजीव तारांगणी प्रेमखाणी । नुपेक्षी कदा देव भाक्ताभिमानी ॥११७॥<br>
<p class="abhang"><br>
ध्रुवबाळ अती । लहान असोनी । तप केले वनी । देवासाठी ॥१०४०॥<br>
श्रीहरीने मग । दिधले दर्शन । बुझावोनी मन । ध्रुवाचे त्या ॥१०४१॥<br>
नभोमंडळात । अढळपद ते । देवोनिया त्याने । मुक्त केले ॥१०४२॥<br>
भक्त तिन्ही लोकी । चिरंजीव करी । भक्तांचा कैवारी । रघुनाथ ॥१०४३॥<br>
मना म्हणोनिया । भक्ति करूनिया । रामपदछाया । उपभोगी ॥१०४४॥<br>
<p class="shl"><br>
गजेंद्रु महासंकटी वाट पाहे । तयाकारणे श्रीहरी धावताहे ।<br>
उडी घातली जाहला जीवदानी । नुपेक्षी कदा देव भक्ताभिमानी ॥११८॥<br>
<p class="abhang"><br>
पशूनेही मना । करिता स्मरण । तो रमारमण । धावतसे ॥१०४५॥<br>
पाही गजेंद्राची । कथा पुराणात । कसा रमानाथ । येई वेगे ॥१०४६॥<br>
गजेंद्राचा पाय । नक्राने धरिला । सुटेना तो त्याला । काही केल्या ॥१०४७॥<br>
सोबतीही त्यासी । संकटी सोडून । गेले रे पळून । घाबरून ॥१०४८॥<br>
सर्व मना जाण । सुखाचे सोबती । संकटी सोडिती । एकट्यासी ॥१०४९॥<br>
गजेंद्राने मग । जलाशयातील । एक ते कमळ । तोडोनिया ॥१०५०॥<br>
श्रीचरणांवरी । भावे वाहोनिया । आर्त होवोनिया । धावा करी ॥१०५१॥<br>
श्रीहरीही मग । धावोनिया आले । नक्राला मारले । भक्तप्रेमे ॥१०५२॥<br>
गजेंद्र तो बघ । पशूही देहाने । या नारायणाने । मुक्त केले ।१०५३॥<br>
पत्र पुष्प फळ । प्रेमाने अर्पिता । करितो मुक्तता । नारायण ॥१०५४॥<br>
परी अंतरात । भक्तिभाव हवा । व्यर्थ तो देखावा । करू नको ॥१०५५॥<br>
<p class="shl"><br>
अजामेळ पापी तया अंत आला । कृपाळुपणे तो जनी मुक्त केला । <br>
अनाथांसी आधार हा चक्रपाणी । नुपेक्षी कदा देव भक्ताभिमानी ॥११९॥<br>
<p class="abhang"><br>
पापी अजामीळ । येता अंतकाळ । पुत्रासी केवळ । हाका मारी ॥१०५६॥<br>
नारायण नाम । मुखाने उच्चारी । माया मुलावरी । अतिशय ॥१०५७॥<br>
विष्णुदूत मग । यमाच्या दूतांसी । पाश टकण्यास । देईनात ॥१०५८॥<br>
मोक्षधामी मग । कृपळूपणाने । देवे नारायणे । बसविले ॥१०५९॥<br>
अनाथांसी तारी । भाक्तंचा कैवारी । कृपाळू श्रीहरी । अति प्रेमे ॥१०६०॥<br>
नुपेक्षी तो कदा । संकटी आपदां । नाम घेइ सदा भक्तिभावे ॥१०६१॥<br>
<p class="shl"><br>
विधीकारणे जाहला मत्स्य वेगी । धरी कूर्मरूपे धरा पृष्ठभागी ।<br>
जना रक्षणकारणे नीच योनी । नुपेक्षी कदा देव भक्ताभिमानी ॥१२०॥<br>
<p class="abhang"><br>
कल्पकाली ब्रह्म - । देव ते निजले । वेद ते हरले । हयग्रीवे ॥१०६२॥<br>
समुद्रामधे ते । घेऊनी जाताच । भगवंतानेच । मत्स्यरूप ॥१०६३॥<br>
घेऊनिया मग । मारिले दैत्यासी । आणोनी विधीसी । दिले वेद ॥१०६४॥<br>
समुद्रमंथना - । वेळी कासवाचे । रूप भव्य साचे । घेवोनिया ॥१०६५॥<br>
महासागरात । मंदर बुडता । आधार तो देता । झाला देव ॥१०६६॥<br>
पृथ्वी सागरात । बुडत असता । वराहाचे घेता । झाला रूप ॥१०६७॥<br>
पृथ्वी काढी वर । जना रक्षिण्यासी । मारिले दैत्यासी । श्रीहरीने ॥१०६८॥<br>
सत्कार्याकरता । धाऊनिया येतो । जन्मही तो घेतो । नीच योनी ॥१०६९॥<br>
भक्तांची उपेक्षा । मग करी कशी । त्या श्रीरामासी । भज नित्य ॥१०७०॥<br>
<p class="shl"><br>
महाभक्त प्रल्हाद हा कष्टवीला । म्हणोनी तयाकारणे सिंह झाला ।<br>
न ये ज्वाल वीशाल संन्निध कोणी । नुपेक्षी कदा देव भक्ताभिमानी ॥१२१॥<br>
<p class="abhang"><br>
हिरण्यकशिपु । हरिभक्तद्वेषी । मारी प्रल्हादासी । नाम घेता ॥१०७१॥<br>
बापाने छळिले । हाल हाल केले । परी ना सोडिले । नाम त्याने ॥१०७२॥<br>
ऐक बा रे मना । नसे जो विभक्त । तोचि असे भक्त । एक जगी ॥१०७३॥<br>
भक्ताचे रक्षण । दुष्ट निर्दालन । धर्मसंस्थापन । करण्यासी ॥१०७४॥<br>
यावे त्यासी लागे । भगवंत स्वतः । जाहला बोलता । गीतेमाजी ॥१०७५॥<br>
नरसिंहरूप । घेई हृषीकेशी । आणि त्या भक्तासी । रक्षिले रे ॥१०७६॥<br>
दैत्यासी मारिले । भक्तसी तारिले । परी ना निमाले । ऊग्ररूप ॥१०७७॥<br>
शांत करण्यासी । त्या नारायणासी । भक्त प्रल्हादासी । पुढे केले ॥१०७८॥<br>
स्तुती करूनिया । भक्त प्रल्हादाने । साष्टांग नमिले । श्रीचरण ॥१०७९॥<br>
अष्टसात्विक ते । भाव पाहोनिया । देवे तोषोनिया । धरी पोटी ॥१०८०॥<br>
संकटे ती मना । येती आणि जाती । परी नाम चित्ती । वसू दे रे ॥१०८१॥<br>
उपेक्षा भक्तांची । नाहीच करत । येतो रक्षणार्थ । भक्तप्रेमे ॥१०८२॥<br>
म्हणोनी तल्लीन । मना होवोनिया । नामीं गुंगूनिया । जाई वेगे ॥१०८३॥<br>
<p class="shl"><br>
कृपा भाकिता जाहला वज्रपाणी । तयाकारणे वामनु चक्रपाणी ।<br>
द्विजांकारणे भार्गव चापपाणी । नुपेक्षी कदा देव भक्ताभिमानी ॥१२२॥<br>
<p class="abhang"><br>
व्हावे म्हणोनिया । इंद्रपद प्राप्त । करी शतयज्ञ । बळीराजा ॥१०८४॥<br>
पाहोनिया कृत्य इंद्र घाबरला । विष्णुपदी गेला । शरण रे ॥१०८५॥<br>
अदितीच्या पोटी । रूप मानवाचे । घेवोनिया साचे । हरि येई ॥ १०८६॥<br>
त्रिपाद भूमीचे । मागोनिया दान । विराट वामन । रूप घेई ॥१०८७॥<br>
पारिपत्य केले । देवाने राजाचे । परी पाताळाचे । राज्य दिले ॥१०८८॥<br>
त्याच्या रक्षणार्थ । द्वारपाळ हरी । होवोनिया करी । सेवा त्याची ॥१०८९॥<br>
द्विज रक्षणार्थ । पाशुरामाचा । घेवोनिय साचा । अवतार ॥१०९०॥<br>
निःक्षत्रिय पृथ्वी । एकवीस वेळा । करिता निमाला । राग त्याचा ॥१०९१॥<br>
<p class="shl"><br>
अहल्येसती लागी आरण्यपंथे । कुडावा पुढे देव वंदी तयाते । <br>
बळे सोडिता घाव घाली निशाणी । नुपेक्षी कदा राम दासाभिमानी ॥१२३॥<br>
<p class="abhang"><br>
गौतमाचे रूप इंद्राने घेतले । अहल्येसी केले । भ्रष्ट त्याने ॥१०९२॥<br>
पतीच्या शापाने ती सती अहल्या । होवोनिया शिला । पडली रे ॥१०९३॥<br>
वनवासी राम । अरण्यात हिंडे । स्पर्श त्या दगडे । झाला त्याचा ॥१०९४॥<br>
पदस्पर्श होता । पूर्वरूप प्राप्त । अंती मोक्षाप्रत । जाती झाली ॥१०९५॥<br>
रावणाच्या बंदी । देव अडकले । श्रीराम धावले । स्वसामर्थ्ये ॥१०९६॥<br>
घेवोनिया धाव । सोडवले देव । शत्रुवरी घाव । घालीतसे ॥१०९७॥<br>
असा तो श्रीराम । दासाच्या रक्षणा । धाव घेई का ना । सांगे मज ॥१०९८॥<br>
<p class="shl"><br>
तये द्रौपदीकारणे लगवेगे । त्वरे धावतो सर्व सांडूनी मागे ।<br>
कळीलागी जाला असे बौद्धमौनी । नुपेक्षी कदा देव भक्ताभिमानी ॥१२४॥<br>
<p class="abhang"><br>
पाहे द्रौपदीचा । वाली असे कोण । श्रीकृष्णावाचून । सांग मना ॥१०९९॥<br>
दुःशासने तीज । खेचून आणता । वस्त्र पुरविता । घनःशाम ॥११००॥<br>
पातली वनात । दुर्वासाचि स्वारी । द्रौपदीच्या दारी । शिष्यांसह ॥११०१॥<br>
रागीट दुर्वास । आला भोजनास । काय अतिथीस । वाढावे ते ॥११०२॥<br>
शापाच्या भयाने । माधवाचा तेव्हा । द्रौपदीने धावा । केला असे ॥११०३॥<br>
केली रे व्यवस्था । ऋषीभोजनाची । रीत श्रीकृष्णाची । न्यारी असे ॥११०४॥<br>
संकटी असता । धावला तो एक । श्रीकृष्णनायक । बा रे मना ॥११०५॥<br>
कलियुगातच । अधर्म वाढला । जन्म तो घेतला । पुन्हा त्याने ॥११०६॥<br>
परोपकारार्थ । असावे जीवित । दया प्रेम सत्य । समदृष्टी ॥११०७॥<br>
अशा सद्गुणांचा । उपदेश देत । बुद्धावतारात । ईश्वर तो ॥११०८॥<br>
<p class="shl"><br>
अनाथांदिनांकारणे जन्मताहे । कलंकी पुढे देव होणार आहे ।<br>
तया वर्णिता शीणली वेदवाणी । नुपेक्षी कदा देव भक्ताभिमानी ॥१२५॥<br>
<p class="abhang"><br>
दीन दुबळ्यांचे । रक्षण करण्या । जन्म त्यासी घेण्या । भाग पडे ॥११०९॥<br>
अनाथ म्हणजे । ज्यासी नाही नाथ । कोणी या जगात । देवावीण ॥१११०॥<br>
म्हणोनी सर्वही । असती अनाथ । परी त्या वाटत । नाही तसे ॥११११॥<br>
असे कोण दीन ?। दर्शनावाचोन । असे भाग्यहीन । तोचि दीन ॥१११२॥<br>
देवाचे दर्शन । घडावे म्हणोन । ज्याचे पंचप्राण । व्याकुळती ॥१११३॥<br>
या दीना-अनाथा- । साठी घेई जन्म । आणि निजधाम । दाखवी रे ॥१११४॥<br>
आता ते कलीचे । रूप भयंकर । चांगले द्वापर । कोटिगुणे ॥१११५ ॥<br>
एकमेकांचे रे । जना वाटे भय । भक्त असहाय्य । होतील ते ॥१११६॥<br>
दहावा तो मग । कल्की अवतार । बा या धरेवर । होईल रे ॥१११७॥<br>
धर्म आणि राज्य । करोनिया क्रांती । होई महारथी । जगद्वंद्य ॥१११८॥<br>
वेदांचीही मती । गुंग होई तेथे । मग झाले घेते । मौनव्रत ॥१११९॥<br>
<p class="shl"><br>
जनाकारणे देव लीलावतारी । बहुतांपरी आदरे वेषधारी ।<br>
तया नेणती ते जन पापरूपी । दुरात्मे महा नष्ट चांडाळ पापी ॥१२६॥<br>
<p class="abhang"><br>
जनांसी रक्षिण्या । घेई अवतार । घेई धरेवर । नाना रूपे ॥११२०॥<br>
दुष्ट-निर्दालन । सज्जन-रक्षण । ब्रीद असे जाण । त्याचे मना ॥११२१॥<br>
नानाविध रूपे । अरे घेवोनिया । धर्मासी रक्षाया । स्वतःसिद्ध ॥११२२॥<br>
परी त्याचे रूप । नाही जे जाणत । चांडाळ ते होत । पापमूर्ती ॥११२३॥<br>
महानष्ट आणि । दुरात्मेही तेच । सदा धिःकारच । असो त्यांचा ॥११२४॥<br>
<p class="shl"><br>
जगी धन्य तो रामसूखे निवाला । कथा ऐकता सर्व तल्लीन झाला ।<br>
देहेभावना रामबोधे उडाली । मनोवासना रामरूपी बुडाली ॥१२७॥<br>
<p class="abhang"><br>
रामभक्तीनेच । होई जो रे सूखी । तोच तिन्ही लोकी । धन्य होय ॥११२५॥<br>
कानाने ऐकावी । एक रामकथा । पहावे तत्वता । रामरूप ॥११२६॥<br>
रामाच्या भक्तीत । रहावे तल्लीन । मुखाने भजन । गावे त्याचे ॥११२७॥<br>
ऐसे सर्वकाळ । रामाचेच ध्यान । राम सच्चिद्घन । अनुभवी ॥११२८॥<br>
रामाचे स्वरूप । दिसता अंतरी । सदा घरी दारी । राम पाही ॥११२९॥<br>
ज्ञेय ज्ञाता ज्ञान । मावळे त्रिपुटी । हृदयसंपुटी । राम राम ॥११३०॥<br>
सत्यस्वरूपाचे । घडता दर्शन । देहबुद्धी पूर्ण । नष्ट होई ॥११३१॥<br>
रामरूप होती । वासना विषय । मनाचाही लय । होई बा रे ॥११३२॥<br>
<p class="shl"><br>
मना वासना वासुदेवीं वसो दे । मना कामना कामसंगी नसो दे ।<br>
मना कल्पना वाउगी ते न कीजे । मना सज्जना सज्जनीं वस्ती की जे ॥१२८॥<br>
<p class="abhang"><br>
रामरूप एक । सर्वत्र पहाण्या । प्रथम बा मना । शुद्ध होई ॥११३३॥<br>
सर्वव्यापक जो । आत्माराम आहे । त्याचे करी पाहे । स्मरण तू ॥११३४॥<br>
सर्वदा एकच । रामा भेटण्याची । इच्छा धरी साची । बा रे मना ॥११३५॥<br>
विषय कामना । सोडोनिया देई । ध्यास एक घेई । राम राम ॥११३६॥<br>
विषय असती । नरकाचे द्वार । बा रे त्वरा कर । निघ निघ ॥११३७॥<br>
नको बा रे मना । तयांची संगती । दुःख देती अंती । विषय ते ॥११३८॥<br>
देई सोडोनिया । वाईट कल्पना । असती ज्या नाना । मनामध्ये ॥११३९॥<br>
यांचा असे संग । अती भयानक । रौरव नरक । भोगशील ॥११४०॥<br>
वासुदेव भेट । करोनी जे देती । त्या संतसंगती । राही नित्य ॥११४१॥<br>
मनाने संगत । करावी ती कशी । ऐसा प्रश्न तूसी । पडला का ॥११४२॥<br>
सज्जनसंगती । देहाने रहावे । कसे शक्य व्हावे । सर्वकाळ ॥११४३॥<br>
वेदांतशास्त्राचा । विचार करावा । हाती ग्रंथ घ्यावा । परमार्थी ॥११४४॥<br>
अंतरी विवेक । होवोनी जागृत । असंग संगत । त्यागावी रे ॥११४५॥<br>
सर्वदा चिंतन । मनन करावे । उपदेश घ्यावे । ध्यानामधे ॥११४६॥<br>
<p class="shl"><br>
गतीकारणे संगती सज्जनांची । मती पालटे सूमती दुर्जनांची । <br>
रतिनायकेचा पती नष्ट आहे । म्हणोनी मनातीत होवोनि राहे ॥१२९॥<br>
<p class="abhang"><br>
सज्जन संगत । अति आवश्यक । रामपद एक । प्राप्त होई ॥११४७॥<br>
सज्जनसंगती । ज्ञानही आकळे । सद्गतीही मिळे । बा रे मना ॥११४८॥<br>
अंतरात जागे । प्रेम-प्रीती-भाव । सर्वथा अभाव । दुर्बुद्धीचा ॥११४९॥<br>
सज्जनसंगती । दुर्बुद्धी घाबरे । सद्बुद्धी ती वरे । तुजलागी ॥११५०॥<br>
रतिनायकेचा । पती जो का काम । तव मुखी राम । येवो नेदी ॥११५१॥<br>
कामवासनेच्या । अतीत होऊन । राहे तू जाऊन । बा रे मना ॥११५२॥<br>
ऐक बा रे मना । असे जेथे काम । तेथे नसे राम । कदाकाळी ॥११५३॥<br>
कामवासनेचा । मना म्हणोनिया । त्याग करूनिया । राहे बापा ॥११५४॥<br>
<p class="shl"><br>
मना अल्प संकल्प तोही नसावा । सदासत्य संकल्प तोही वसावा ।<br>
जनी जल्प वीकल्प तोही त्यजावा । रमाकांत एकांतकाळी भाजावा ॥१३०॥<br>
<p class="abhang"><br>
अल्पही संकल्प । नको बा रे मना । तेणेचि कामना । उद्भवति ॥११५५॥<br>
सत्य नि शाश्वत । एक भगवंत । त्याच्या ठायी चित्त । जडू दे रे ॥११५६॥<br>
अनुभवावीण । बोल निरर्थक । बोलू नको व्यर्थ । जनांमधे ॥११५७॥<br>
संशय ते सर्व । सोडोनि देवोन । श्रीरामचरण । भज आता ॥११५८॥<br>
एकांतात नित्य । श्रीराम आठव । पोटी भक्तिभाव । धरुनिया ॥११५९॥<br>
मना जेथे होतो । एकाचाहि अंत । तोचि तो एकांत । सत्य सत्य ॥११६०॥<br>
मीपण-ऊर्मीचा । जेव्हा होई अंत । तेव्हाच एकांत । साधेल रे ॥११६१॥<br>
<p class="shl"><br>
भजाया जनी पाहता राम एकु । करी बाण एकु मुखी शब्द एकू ।<br>
क्रिया पाहता उद्धरे सर्व लोकू । धरा जानकी-नायकाचा विवेकू ॥१३१॥<br>
<p class="abhang"><br>
भजावे रे एका । त्या श्रीरामप्रती । जयाची महती । गर्जतसे ॥११६२॥<br>
दुष्ट निर्दालन । सुष्ट संरक्षण । त्यासाठीच बाण । श्रीरामाचा ॥११६३॥<br>
ब्रीद रे तयाचे । एकवचनी हे । उक्ती कृती पाहे । एक असे ॥११६४॥<br>
बंधु पती पुत्र । शिष्य स्वामी मित्र । नाती सर्व मात्र । आदर्श रे ॥११६५॥<br>
दातृत्व नि धैर्य । धर्म आणि शौर्य । विवेक नि वीर्य । त्याच्याठायी ॥११६६॥<br>
तोच सर्वकाळी । अनुसरणीय । मना धरी पाय । नित्य त्याचे ॥११६७॥<br>
श्रीराम तो एक । नव्हे रे मानव । धरी भक्तिभाव । त्याचे पायी ॥११६८॥<br>
अंतरात धरी । सगुण ते रूप । तेच पाही रूप । भूतमात्री ॥११६९॥<br>
<p class="shl"><br>
विचारूनि बोले विवंचूनि चाले । तयाचेनि संतप्त तेही निवाले ।<br>
बरे शोधल्यावीण बोलो नको हो । जनी चालणे शुद्ध नेमस्त राहो ॥१३२॥<br>
<p class="abhang"><br>
जैसा रे आचार । तैसाची विचार । लोकंसी आधार । सज्जन तो ॥११७०॥<br>
विचारपूर्वक । सर्वदा बोलतो । विवेके चालतो । जनांमधे ॥११७१॥<br>
तयाच्या संगती संतप्त तो शांत । तोचि खरा संत । सज्जन रे ॥११७२॥<br>
सुहास्य वदन । प्रसन्न दर्शन । मधुर भाषण । तयाचे रे ॥११७३॥<br>
असते निर्मळ । तयाचे रे मन । सत्य आचरण । करी सदा ॥११७४॥<br>
तयापरी तूही । विवेकाने वाग । शुद्ध अंतरंग । करी बापा ॥११७५॥<br>
नियमानुसार॥ वागे तू जगात । तेणे तुझे हीत । होईल रे ॥११७६॥<br>
<p class="shl"><br>
हरीभक्त वीरक्त विज्ञानरासी । जेणे मानसी स्थापिले निश्चयासी ।<br>
तया दर्शने स्पर्शने पुण्य जोडे । तया भाषणे नष्ट संदेह मोडे ॥१३३॥<br>
<p class="abhang"><br>
असा हा सज्जन । हरिभक्त जाण । वैराग्य संपन्न । असतो रे ॥११७७॥<br>
हरिभक्त आणि । वैराग्यसंपन्न । तोचि संत जाण । बा रे मना ॥११७८॥<br>
नित्यानित्य काय । पाहतो विवेके । शाश्वतासी देखे । लक्षूनिया ॥११७९॥<br>
शाश्वत पाहता । सरली आसक्ती । वरिते विरक्ती । तयासी रे ॥११८०॥<br>
धन सुत दारा । सर्व हा पसारा । नाशिवंत खरा । जाणतसे ॥११८१॥<br>
स्वानुसंधानात । देवोनिया बुडी । शुद्ध झाली कुडी । त्याची मना ॥११८२॥<br>
विषयात मग । नाही रे गुंतत । आत्मस्वरूपात । मग्न राही ॥११८३॥<br>
अशा संताचे त्या । दर्शनही घेता । पुण्य प्राप्त हाता । झडकरी ॥११८४॥<br>
तयाचा स्पर्शही । आनंददायक । शांत चित्त मग । सर्वकाळ ॥११८५॥<br>
पाहता तयाचे । आचार विचार । संशय ते दूर । होती सर्व ॥११८६॥<br>
<p class="shl"><br>
नसे गर्व आंगी सदा वीतरागी । क्षमा शांती भोगी दयादक्ष योगी । <br>
नसे लोभ ना क्षोभ ना दैन्यवाणा । इही लक्षणी जाणिजे योगिराणा ॥१३४॥<br>
<p class="abhang"><br>
गर्वाचा तो अंगी । नाही लवलेश । वासनेचा पाश । नाही नाही ॥११८७॥<br>
आसक्तीरहित । जीवन व्यतीत । एक भगवंत । मनीं वसे ॥११८८॥<br>
दयेने भरले । तयाचे अंतर । कृपा सर्वांवर । करितसे ॥११८९॥<br>
क्षमेनेच शांती । मिळते मनास । दाखवी जनास । स्वानुभवे ॥११९०॥<br>
मन भगवंती । जडले सर्वदा । अनेक आपदा । असताही ॥११९१॥<br>
षड्रिपूंच्यावरी । करोनिया मात । सदा स्वरूपात । डूब देई ॥११९२॥<br>
लोभ मोह यांचे । नाव ही नकोच । अरे वासनाच । त्यासी नाही ॥११९३॥<br>
विषयांचा भोग । मिळाला जो नाही । क्षोभ होई पाही । मानवाचा ॥११९४॥<br>
क्षूद्र सुखासाठी । धडपडे जाण । दीनवाणेपण । येइ त्यासी ॥११९५॥<br>
सज्जनासी मना । नाही रे वासना । दीनवाणेपणा । कसा त्यासी ॥११९६॥<br>
देवापासुनी जो । नाही रे विभक्त । तोचि असे भक्त । जाण मना ॥११९७॥<br>
ऐशा लक्षणांनी । युक्त योगिराणा । पाही त्याच्या खुणा । मनोमनी ॥११९८॥<br>
<p class="shl"><br>
धरी रे मना संगती सज्जनांची । जेणे वृत्ती हे पालटे दुर्जनांची ।<br>
बळे भाव सद्बुद्धी सन्मार्ग लागे । महाक्रूर तो काळ विक्राळ भंगे ॥१३५॥<br>
<p class="abhang"><br>
म्हणोनिया मना । सज्जन संगत । धरावी तू नित । अत्यादरे ॥११९९॥<br>
विषय वासना । नाहीशा होतात । एक भागवंत । सत्य वाटे ॥१२००॥<br>
वासनेचे बीज । जाताच जळोन । आपोआप ज्ञान । प्राप्त होई ॥१२०१॥<br>
दुर्लभ सद्बुद्धी । प्राप्त संतसंगे । शांतीही ना भंगे । मनाची रे ॥१२०२॥<br>
योग्य तोच मार्ग । धरुनिया मना । थोर योगिराणा । होशील तू ॥१२०३॥<br>
वाट आंधळ्यास । दावी रे डोळस । तैसे सत्संगास । जाण मना ॥१२०४॥<br>
सज्जन-संगती । स्वरूपाची प्राप्ती । मोक्ष मग हाती । येत असे ॥१२०५॥<br>
पंचभूतात्मक । देहाचा विनाश । अटळ तयास । कळो येई ॥१२०६॥<br>
शरीर अनित्य । आत्म एक नित्य । त्रिवार हे सत्य । मनीं ठसे ॥१२०७॥<br>
अनेक ते जन्म । देहासीच आले । आत्म्यसी न आले । उणेपण ॥१२०८॥<br>
अज नि अव्यय । अपार अनंत । नित्य नि शाश्वत ।आत्मरूप ॥१२०९॥<br>
स्वरूपाचे ज्ञान । होताची स्वभावे । मरणच्या नावे । शून्याकार ॥१२१०॥<br>
महाक्रूर अशा । काळाचेही भय । तुजलागी काय । वाटेल रे ॥१२११॥<br>
म्हणोनिया मना । सज्जनसंगती । रहावे तू राती । आणि दिनी ।१२१२॥<br>
<p class="shl"><br>
भये व्यापिले सर्व ब्रह्मांड आहे । भयातीत ते संत आनंत पाहे । <br>
जया पाहता द्वैत काही दिसेना । भयो मानसी सर्वथाही असेना ॥१३६॥<br>
<p class="abhang"><br>
सर्वही ब्रह्मांड । भयाने ग्रासले । कोणी ना पाहिले । भयातीत ॥१२१३॥<br>
ऐसी जर शंका । घेतलीस मनी । विचार करोनी । पाही जरा ॥१२१४॥<br>
भय कारे वाटे । सर्वांस मानसी । एकच रे त्यसी । कारण रे ॥१२१५॥<br>
सर्वांस वाटते । विनाशाचे भय । मृत्यूचेच भय । त्रास देई ॥१२१६॥<br>
जे जे जन्मा येई । ते ते लया जाई । सर्वदा हे पाही । सत्य जरी ॥१२१७॥<br>
तरी लया जाणे । नावडे लोकांना । अखंड कामना । जगण्याची ॥१२१८॥<br>
जगण्यासी आड । जे जे येई मना । मृत्यू आणि जरा । त्याचे भय ॥१२१९॥<br>
ऐसा हा संघर्ष । जैसा रे वाढेल । तैसे ते वाढेल । भय मना ॥१२२०॥<br>
भयातीत मग । कोणीच नाही का । ऐसी जर शंका । घेशील तू ॥१२२१॥<br>
परी भयातीत । ब्रह्म जे अनंत । आणि साधुसंत । ब्रह्मरूप ॥१२२२॥<br>
अज आनि नित्य । पुराण शाश्वत । ब्रह्म जे अनंत । असे बा रे ॥१२२३॥<br>
जन्म आणि मृत्यू । देशकालाचीही । सीमा त्यासी नाही । कदाकाळी ॥१२२४॥<br>
असे ब्रह्मरूप । साधु आणि संत । होती भयातीत । सहजच ॥१२२५॥<br>
भय ते वसते । सर्वदा । द्वैतात । गुंते उपाधीत । म्हणोनिया ॥१२२६॥<br>
उपाधी वेगळा । आत्मा जो रे पाही । त्यासी भीती नाही । कदाकाळी ॥१२२७॥<br>
स्वरूप स्वतःचे । ब्रह्मरुप रे जे । पाहे ते सहजे । भयातीत ॥१२२८॥<br>
द्वैत त्यासी कदा । दिसतच नाही । प्राणिमात्र पाही । ब्रह्मरूप ॥१२२९॥<br>
समदर्शी बुद्धी । बळावता मग । श्वान आणि शुक । ब्रह्मरूप ॥१२३०॥<br>
भयाचे ते मग । कारणच नाही । आत्मरूप पाही । जेथे तेथे ॥१२३१॥<br>
वेगळेपणाने । जग अनुभवा । येईच ना मना । त्यासी कदा ॥१२३२॥<br>
ऐशा संतजना । करू नमस्कार । मना वारंवार । सर्वभावे ॥१२३३॥<br>
<p class="shl"><br>
जिवा श्रेष्ठ ते स्पष्ट सांगूनि  गेले । परी जीव अज्ञान तैसेचि ठेले । <br>
देहेबुद्धीचे कर्म खोटे टळेना । जुने ठेवणे मीपणे आकळेना ॥१३७॥<br>
<p class="abhang"><br>
तत्वमसि ऐसे । महावाक्य भले । संत ते बोलले । तुजलागी ॥१२३४॥<br>
अज्ञानाची निद्रा । उडविण्यासाठी । ज्ञानबोधे तुसी । जागे केले ॥१२३५॥<br>
देहपांघरूण । परी ते घेऊनी । खुशाल होवोनी । झोप घेसी ॥१२३६॥<br>
आशा ममतेसी । सवे तू घेतले । बोटासी धरिले । लोभ मोह ॥१२३७॥<br>
क्रोध आणि मद । तुजसी चढले । स्वप्नामाजी बोले । मीच मीच ॥१२३८॥<br>
देहबुद्धी दृढ । असते म्हणून । चक्रव्यूहातून । फिरणे रे ॥१२३९॥ <br>
देहानेच पूर्ण । विषय वासना । म्हणोनिया मना । देहबुद्धी ॥१२४०॥<br>
असोनी संनिध । पाही गोड दूध । पितो तो गोचिड । रक्तचि रे ॥१२४१॥<br>
अक्षय्य तो ठेवा । असोनी संनिध । जीवाचे अगाध । अज्ञान रे ॥१२४२॥<br>
मीपणाचा जोर । जोवरी ना तुटे । जुने ठेवणे ते । आकळेना ॥१२४३॥<br>
<p class="shl"><br>
भ्रमे नाढळे वित्त ते गुप्त झले । जिवा जन्मदारिद्र्य ठाकूनी आले । <br>
देहेबुद्धीचा निश्चयो ज्या टळेना । जुने ठेवणे मीपणे आकळेना ॥१३८॥<br>
<p class="abhang"><br>
आत्मरूपी धन । जवळी असोनी । भ्रमाने वेढोनी । घेतलेसे ॥१२४४॥<br>
द्रव्याचा तो साठा । भूमिमाजी असे । परी वरी बैसे । भीक मागे ॥१२४५॥<br>
तैसी मानवाची । झाली रे अवस्था । स्वस्वरूपता । विसरला ॥१२४६॥<br>
भ्रमाने मानले । देहासीच सत्य । विषय ते नित्य । सेवीतसे ॥१२४७॥<br>
असोनिया राजा । स्वप्नी मागे भीक । येताच ती जाग । श्रीमंत तो ॥१२४८॥<br>
जीव तो मूळात । असे सुखरूप । देहबुद्धीसाप । वेढी त्यासी ॥१२४९॥<br>
मग पूर्णत्व तो । विसरे आपुले । सुखभिक्षा मागे । जन्मोजन्मी ॥१२५०॥<br>
देहशी तादात्म्य । पावल्यामुळेच । भ्रम वाटे साच । मानवासी ॥१२५१॥<br>
देहतादात्म्यता । जोवरी ना दूर । स्वरूपाचा सूर । गवसेना ॥१२५२॥<br>
<p class="shl"><br>
पुढे पहता सर्वही कोंदलेसे । अभग्यास हे दृश्य पाषाण भासे । <br>
अभावे कदा पुण्य गाठी पडेना । जुने ठेवणे मीपणे ते कळेना ॥१३९॥<br>
<p class="abhang"><br>
परब्रह्म सर्व । ठिकाणी भरले । जर ते पाहिले । ब्रह्मदृष्टी ॥१२५३॥<br>
देहात्मबुद्धी ती । सोडली रे जर । ब्रह्मदृष्टी तर । येई साच ॥१२५४॥<br>
द्वैतबुद्धी मना । जोवरी असते । साक्षीस न येते । परब्रह्म ॥१२५५॥<br>
अशा अभाग्यास । नामरूपात्मक । अनुभवा जग । येत असे ॥१२५६॥<br>
मी आणि हे माझे । भावना बळावे । दुजांचे ते गावे । दोष नित्य ॥१२५७॥<br>
सर्व कर्ता आणि । करविता मीच । मधे पाषाणाचे । काय काम ॥१२५८॥<br>
करोनिया तो रे । देव दगडाचा । आणि पूजा-अर्चा । कशासाठी ॥१२५९॥<br>
ज्यासी असे ना रे । जराही स्वातंत्र्य । अशाचे त्या मंत्र । का रे गावे ॥१२६०॥<br>
अशा अज्ञानाचे । करी प्रदर्शन । जडरूप जग । भासे त्यासी ॥१२६१॥<br>
मनी नाही भाव । मनी नाही भक्ती । ऐशी त्याची मती । भ्रष्टते रे ॥१२६२॥<br>
जे क्षणभंगूर । त्यावरीच प्रेम । नित्य असे ब्रह्म । नावडे ते ॥१२६३॥<br>
वेदश्रुतीवरी । नाही रे विश्वास । मानी ना संतास । अज्ञानाने ॥१२६४॥<br>
मग पुण्य त्याच्या । पदरी पडावे । केवी हे घडावे । सांगे मज ॥१२६५॥<br>
पेरावे जे तेच । उगवता दिसे । हा तो तुज असे । अनुभव ॥१२६६॥<br>
अरे नाठविता । कर्ता करविता । एका भगवंता । सश्रद्धेने ॥१२६७॥ 	<br>
त्यासी कसे व्हवे । स्वरूपाचे ज्ञान । ठायीचे अज्ञान । जावे कसे ॥१२६८॥<br>
<p class="shl"><br>
जयाचे तया चूकली प्राप्त नाही । गुणे गोविले जाहले दुःख देही ।<br>
गुणावेगळी वृत्ती तेही वळेना । जुने ठेवणे मीपणे ते कळेना ॥१४०॥<br>
<p class="abhang"><br>
भूमीमाजी असे । पुरलेले धन । परी आठवण । नाही त्याची ॥१२६९॥<br>
नाभीमधे जरी । सुगंधी कस्तुरी । धावतो कस्तुरी - । मृग जैसा ॥१२७०॥<br>
झाली असे स्थिती । तैसी मानवाची । नाही स्वरूपाची । ओळखण ॥१२७१॥<br>
म्हणे माझा देह । म्हणे माझे गेह । पुत्र वित्त सर्व । माझे माझे ॥१२७२॥ <br>
देहासवे सर्व । कोण भोगणारा । ऐसिया विचारा । थारा नाही ॥१२७३॥<br>
सत्व रज तम । गुणांनी वेढले । दुःख प्राप्त झले । म्हणोनिया ॥१२७४॥<br>
तमोगुणामुळे । वाढते अज्ञान । मोह तो उत्पन्न । होत असे ॥१२७५॥<br>
दुसर्‍याच्या घाते । नर होई सुखी । नर हा त्रिलोकी । अति निंद्य ॥१२७६॥<br>
तमोगुणामुळे । प्राप्त अधोगती । पतन निश्चिती । होत असे ॥१२७७॥<br>
अज्ञान दाखवी । ज्ञाना आच्छादून । ऐसा तमोगुण । बद्धकारी ॥१२७८॥<br>
कामजनित तो । असे रजोगुण । इच्छी धन मान । मनी सदा ॥१२७९॥<br>
विषयभोगाच्या । लागतो हा मागे । अंध प्रेम जागे । मनामधे ॥१२८०॥<br>
प्रपंचसुखाच्या । आसक्तीने मग । कष्टाचे काबाड । उपसतो ॥१२८१॥<br>
ऐसा रजोगुण । करीतसे बद्ध । आत्मस्वरूपस्थ । होवो नेदी ॥१२८२॥<br>
रजतम करी । मानवासी बद्ध । सत्व तरी शुद्ध । असोनिया ॥१२८३॥<br>
मग कसा करी । बद्ध मानवासी । शंका तुज ऐसी । वाटतसे ॥१२८४॥<br>
सत्वगुणामुळे । ज्ञानाचा प्रकाश । सदा मानवास । मिळतसे ॥१२८५॥<br>
ज्ञानाचाच त्या रे । चढे अहंकार । तुच्छ ते इतर । लेखितसे ॥१२८६॥<br>
सदा म्हणे मनी । मी श्रेष्ठ मी ज्ञानी । आपुलीच हानी । करितसे ॥१२८७॥<br>
ऐसे हे त्रिगुण । जीवास वेढती । आत्मरूपप्राप्ती । कैसी होई ॥१२८८॥<br>
यांचिया संगाने । दुःख प्राप्त सदा । भोगिती आपदा । दारुण रे ॥१२८९॥<br>
सत्व-रज-तम । वृत्ती या विलीन । तेव्हा होई ज्ञान । स्वरूपाचे ॥१२९०॥<br>
<p class="shl"><br>
म्हणे दास सायास त्याचे करावे । जनीं जाणता पाय त्याचे धरावे । <br>
गुरुअंजनेवीण ते आकळेना । जुने ठेवणे मीपणें ते कळेना ॥१४१॥<br>
<p class="abhang"><br>
अलिप्तपणाने । पाही साक्षीपणे । तेव्हाच ज्ञानाने । समृद्ध तू ॥१२९१॥<br>
अलिप्तपणाने । कसे ते पहावे । कसे अनुभावे । आत्मरूप ॥१२९२॥<br>
हे तो सर्व कळे । सद्गुरुसंगती । तोचि तुजप्रती । पार करी ॥१२९३॥<br>
त्याचे मनोभावे । करावे पूजन । सर्व ते अज्ञान । जाई वेगे ॥१२९४॥<br>
मनोभावे केली । अरे त्यांची सेवा । आत्मरूपमेवा । प्राप्त होई ॥१२९५॥<br>
मार्गदर्शक तो लाभता सद्गुरु । पाववी तो पारु । या भवाचा ॥१२९६॥<br>
अरे त्रिभुवनी । सद्गुरुसारिखा । नाही पाठीराखा । सत्य जाण ॥१२९७॥<br>
त्यांचिया कृपेने । मिळे तुज मुक्ती । सद्गुरुची शक्ती । ऐसी असे ॥१२९८॥<br>
ज्ञानरूप घाली । डोळ्यात अंजन । देई आत्मधन । अती प्रेमे ॥ १२९९॥ <br>
त्यांचिये संगती । आत्मरूप शोध । देती तुज बोध । परोपरी ॥१३००॥<br>
<p class="shl"><br>
कळेना कळेना कळेना ढळेना । ढळेना ढळे संशयो ही ढळेना ।<br>
गळेना गळेना अहंता गळेना । बळे आकळेना मिळेना मिळेना ॥१४२॥<br>
<p class="abhang"><br>
सद्गुरूची मज । काय ती गरज । आत्मरुप साज । घालण्यासी ॥१३०१॥<br>
माझ्या बळावरी । करून घेईन । आत्मरूप धन । आपुलेसे ॥१३०२॥ <br>
देहबुद्धी धरू -। निया अनंतासी । कशी घालितोसी । गवसणी ॥१३०३॥<br>
अरे ज्या गावाचा । माहीत ना मार्ग । मग कसा सांग । जाशी तेथे ॥१३०४॥<br>
कल्पनाही ज्याची । करू ना शकसी । अशा अनंतासी । पाही कसा ॥१३०५॥<br>
अरे जे सांडिले । तेज ते डोळ्याने । मग ते पाहणे । घडे केवी ॥१३०६॥<br>
किंवा आहे तेज । परी नाही रवी । कशी ती पहावी । हर गोष्ट ॥१३०७॥<br>
देह वाटे खरा । दिसतो तो डोळा । आत्मस्वरुपाला । अदृश्यता ॥१३०८॥<br>
मग संशय तो । मनात वाढतो । आणि तो कल्पितो । दृश्य सत्य ॥१३०९॥<br>
देहबुद्धीयोगे । मन नाही शुद्ध । म्हणोनिया बद्ध । होत असे ॥१३१०॥ <br>
अरे देहहंता । जोवरी ना दूर । आत्मरूप दूर । दूर असे ॥१३११॥<br>
सद्गुरुसंगती । देहाहंता जाते । आणि उजळते । आत्मरूप ॥१३१२॥<br>
अज्ञानतमासी । करितो तो दूर । म्हणोनिया धर । चरण तू ॥१३१३॥<br>
<p class="shl"><br>
अविद्यागुणे मानवा ऊमजेना । भ्रमे चूकले हीत ते आकळेना ।<br>
परीक्षेविणे बांधले दृढ नाणे । परी सत्य मिथ्या । असे कोण जाणे ॥१४३॥<br>
<p class="abhang"><br>
दृश्य दिसे जे जे । मानितो तो साच । रे अविद्येनेच । ठकविले ॥१३१४॥<br>
विपरीत तर्हे । करूनिया देते । ज्ञान मानवाते । अविद्या ती ॥१३१५॥<br>
दोरालाच साप । मानूनी ठोकतो । अरे तो भुलतो । अविद्येने ॥१३१६॥<br>
अज्ञानहिम ते । जाई वितळोनी । ज्ञानसूर्य मनी । उगवता ॥१३१७॥<br>
स्वरूपाची मग । होते ओळखण । भ्रमाचे ते ठाण । मोडताच ॥१३१८॥<br>
भ्रमरूपी मेघ । आला आड जर । स्वरुप भास्कर । दिसे कैसा ॥१३१९॥<br>
भ्रमाने रे मना । हीत आकळेना । रूप उमजेना । श्रीरामाचे ॥१३२०॥<br>
पितळ घेतले । सोने म्हणोनिया । तरी जीवाची या । फसगत ॥१३२१॥<br>
बद्ध दशेतच । सदा शोधी सुख । सुखाची ही भूक । वाढतसे ॥१३२२॥<br>
विषयसुखात । गुंतोनिया जाता । म्हणे कोण आता । भगवंत ॥१३२३॥<br>
देहालाच दृढ । मनी धरोनिया । आत्मसुख वाया । म्हणतसे ॥१३२४॥<br>
आत्मा जरी आहे । दिसेना दृष्टीसी । काय आहे त्यासी । प्रमाण ते ॥१३२५॥<br>
नाना विकल्प ते । धरोनी मानसी । मिथ्या या देहासी । मानी सत्य ॥१३२६॥<br>
काय सांगू मना । साधी ना तो हित । हानि पदरात । पडतसे ॥१३२७॥<br>
अविद्यरुपी ते । खोटे नाणे मना । बाळगू नको ना । स्वतःपासी ॥१३२८॥  <br>
<p class="shl"><br>
जगी पाहता साच ते काय आहे । अती आदरे सत्य शोधूनि पाहे । <br>
पुढे पाहता पाहता देव जोडे । भ्रमें भ्रांति अज्ञान हे सर्वमोडे ॥१४४॥<br>
<p class="abhang"><br>
पाही जगाकडे । काय खरे असे । जे जे दृष्टी दिसे । ते ते नष्ट ॥१३२९॥<br>
जन्म स्थिती लय । अनुभवा येई । त्यासी खारे काई । म्हणो येई ॥१३३०॥<br>
ज्यासी नाही जन्म । ज्यासी नाही मृत्यु । तीच एक वस्तू । सत्य होय ॥१३३१॥<br>
नित्य अनित्याचा । करोनी विवेक । अनुभवी एक । परब्रह्म ॥१३३२॥<br>
नित्य एक काय । दृढ धरी मने । मग त्या दिशेने । पाय टाक ॥१३३३॥<br>
शोध घेता घेता । येई अनुभवा । एक त्याच देवा । पाहशील ॥१३३४॥<br>
सत्यस्वरुपाची । होवोनी ओळाख । अज्ञानाची राख । रांगोळी रे ॥१३३५॥<br>
भ्रम तो जाईल । भ्रांती ती उडेल । रूप पाहशील । आपुले तू ॥१३३६॥<br>
<p class="shl"><br>
सदा वीषयो चिंतिता जीव जाला । अहंभाव अज्ञान जन्मासी आला । <br>
विवेके सदा स्वस्वरूपी भरावे । जिवा ऊगमीं जन्म नाही स्वभावे ॥१४५॥<br>
<p class="abhang"><br>
ऐसे जर होते । मन मग का ते । विवेकासी देते । ढकलुनी ॥१३३७॥<br>
अनिच्छा असोनी । पापकर्मी लीन । पदरात शीण । का बा येई ॥१३३८॥<br>
अशी एक शंका । सहज उठते । तरी कारण ते । ऐक आता ॥१३३९॥<br>
विषय चिंतन । एकचि कारण । जनन मरण । भोगी नित्य ॥१३४०॥<br>
धावते ते मन । विषयांच्या मागे । विषयांच्या संगे । दुःख आहे ॥१३४१॥<br>
एक आस मना । होताची रे पूर्ण । दुजी आस जन्म । घेत असे ॥१३४२॥<br>
विषयांची माळ । होत जाते मग । एकतून एक । वाढतसे ॥१३४३॥<br>
मग त्यातुनिया । अहंकार वाढे । विषयांचे वेढे । वाढताती ॥१३४४॥<br>
घेवोनिया मुखी । विषयांचे वीख । अहंकार नाग । फडा काढे ॥१३४५॥<br>
स्वरुप विसर । पडोनिया मग । अज्ञानाचे भोग । घेत असे ॥१३४६॥<br>
भोगण्यासाठी त्या । अतृप्त वासना । जन्म घेइ नाना । मृत्युलोकी ॥१३४७॥<br>
विषय संगती । असते घातक । म्हणोनी विवेक । करी काही ॥१३४८॥<br>
आत्म विवेकाने । स्वरूपी तू मीळ । विषयांचे गीळ । गरळ तू ॥१३४९॥<br>
विषयांच्या ठायी । आवड ती नको ।   नावडही नको । ऐके मना ॥१३५०॥<br>
आसक्तीच मेली । मग ते विषय । करतील काय । सांगे मज ॥१३५१॥  <br>
मग स्वरूपीच । होशील तू दंग । विषयांचा संग । सुटताच ॥१३५२॥<br>
जिवाशिवाची ती । ऐक्यता घडेल । अज्ञान जाईल । रसातळा ॥१३५३॥<br>
बिंबातच प्रति - । बिंब मिसळेल । अज्ञानाचे जल । सरताच ॥१३५४॥<br>
ब्रह्मासी तो नाही । जन्म आणि मृत्यू । तीच एक वस्तू । सच्चिद्घन ॥१३५५॥<br>
उगमात जीव । मना स्थिरवता । जन्म-मृत्युवार्ता । त्यासी नाही ॥१३५६॥<br>
<p class="shl"><br>
दिसे लोचनी ते नसे कल्पकोडी । अकस्मात आकारले काळ मोडी । <br>
पुढे सर्व जाईल काही न राहे । मना संत आनंत शोधूनि पाहे ॥१४६॥<br>
<p class="abhang"><br>
ऐक बा रे मना । लोचनी जे दिसे । त्यासी अंत असे । निश्चयत्वे ॥१३५७॥<br>
आकारासी येते । ते ते लया जाते । शाश्वत नसते । काही येथे ॥१३५८॥<br>
कधी काळांतरी । कधी आकस्मिक । नाश तो होतोच । बा रे मना ॥१३५९॥<br>
दृश्य नाशवंत । सांगे वेद श्रुती । येथे ना शाश्वती । ब्रह्मावीण ॥१३६०॥<br>
मग कशासाठी । करी खटाटोप । एक आत्मरूप । विसरूनी ॥१३६१॥<br>
मानूनिया सत्य । संसाराभास हा । यातनांच्या डोहा- । माजी बुडे ॥१३६२॥<br>
स्वरूपानुभव । येताच तुजसी । जन्मास येण्यासी । कारण ना ॥१३६३॥<br>
जीव-शिव-ऐक्य । येइल घडोन । स्वरुपानुसंधान । राखताच ॥१३६४॥<br>
अनादि अनंत । शाश्वत नि सत्य । अव्यक्त अचिंत्य । परब्रह्म ॥१३६५॥<br>
विवेकाने त्याचा । घेई बा रे शोध । अंतरी हा बोध ठसू दे रे ॥१३६६॥<br>
<p class="shl"><br>
फुटेना तुटेना चळेना ढळेना । सदा संचले मीपणे ते कळेना ।<br>
तया एकरूपासी दुजे न साहे । मना संत आनंत शोधूनी पाहे ॥१४७॥<br>
<p class="abhang"><br>
फुटेना ते कधी । चळेना ते कधी । कळेना ते कधी । ढळेना ही ॥१३६७॥<br>
अग्नी ते जाळीना । पाणी भिजवीना । वारा सुकवी ना । परब्रह्म ॥१३६८॥<br>
ऐसे परब्रह्म । सर्वत्र संचले । डोळा ना दिसले । जरी बापा ॥१३६९॥<br>
सर्वत्र ते असे । तरी का न दिसे । ऐसी शंका असे । तव मनीं ॥१३७०॥<br>
तरी ऐके मना । वारा असोनिया । परी डोळ्यांना या । दिसे ना तो ॥१३७१॥<br>
अनुभवानेच । लागते जाणावे । दुजी ती उद्भवे । शंका मनी ॥१३७२॥<br>
मग अनुभवा । का ते नाही येत । असोनी सर्वत्र । घनदाट ॥१३७३॥<br>
प्रयत्नाने तेच । होते की रे साध्य । परी तू प्रयत्न केलेस का ॥१३७४॥<br>
अहंभावाने रे । घेरले तुजसी । सत्य तू मायेसी । मानले रे ॥१३७५॥<br>
सोडिल्याविना रे । मीपणाचा संग । परब्रह्मरंग । आकळेना ॥१३७६॥<br>
तेच एक असे । सर्वत्र संचले । द्वैतासी नुरले । ठिकाण रे ॥१३७७॥<br>
परब्रह्मी लीन । होता समाधान । मिळेल ते पूर्ण । तुजलागी ॥१३७८॥<br>
मीपणाचा संग । मना सोडोनिया । पाही शोधोनिया । यत्नबळे ॥१३७९॥<br>
<p class="shl"><br>
निराकार आकार ब्रह्मादिकांचा। जया सांगता शीणली वेदवाचा । <br>
विवेके तदाकार होवोनी राहे । मना संत आनंत शोधूनि पाहे ॥१४८॥<br>
<p class="abhang"><br>
त्य़ासी ना आकार । त्यासी ना आधार । परी ते आधार । सर्वांसीही ॥१३८०॥<br>
प्रकटसे ब्रह्मा । याचिया आधारे । विष्णू हर झाले । यापासून ॥१३८१॥<br>
उत्पत्तीकाली ते । ब्रह्मदेव असे । विष्णू तेच असे । स्थितीकाली ॥१३८२॥<br>
संहार समयी । असे महादेव । एक तेच सर्व । व्यापले रे ॥१३८३॥<br>
महाशून्य तेच । त्रिगुण लोपता । वेदादिक वार्ता । कथिती ना ॥१३८४॥<br>
तद्रूप होवोनी । घेई अनुभव । शोध त्याचा ठाव । विवेकाने ॥१३८५॥<br>
<p class="shl"><br>
जगीं पाहता चर्मचक्षी न लक्षे । जगीं पाहता ज्ञानचक्षी न रक्षे ।<br>
जगीं पाहता पाहणे जात आहे । मना संत आनंत शोधूनि पाहे ॥१४९॥<br>
<p class="abhang"><br>
चर्मचक्षू पाहे । सगुण साकार । असेल आकार । जो या सृष्टी ॥१३८६॥<br>
परी ब्रह्मासी त्या । रंग ना आकार । कसा पहे नर । चर्मदृष्टी ॥१३८७॥<br>
ज्ञानचक्षूनेच । पाहू गेले त्यास । येई अनुभवास । सिद्धांत हा ॥१३८८॥<br>
वाच्यांश लक्ष्यंश । लोपूनी जाताती । येता अनुभूती । बा रे मना ॥१३८९॥<br>
ऐसे तदाकार । होवोनि पाहता । पाहणेही आता । नुरतसे ॥१३९०॥<br>
दृश्य द्रष्टा आणि । बा मना दर्शन । त्रिपुटी ही जाण । लोपतसे ॥१३९१॥<br>
लक्ष्यांश पाहता । वाच्यांश तो नाही । लक्ष्यांशही नाही । वृत्तीलेशी ॥१३९२॥<br>
ऐसिया क्रमाने । करी तू अभ्यास । शोधी तू ब्रह्मास । बा रे मना ॥१३९३॥<br>
<p class="shl"><br>
नसे पीत ना श्वेत ना शाम काही । नसे व्यक्त अव्यक्त ना नीळ नाही ।<br>
म्हणे दास विश्वासता मुक्ती लाहे । मना संत आनंत शोधूनि पाहे ॥१५०॥<br>
<p class="abhang"><br>
त्यासी नाही वर्ण । नसे पीत नीळ । श्वेत ना शामल । रंगहीन ॥१३९४॥<br>
व्यक्तही ते नाही । अव्यक्तही नाही । परी भासे पाही । विश्वरूपे ॥१३९५॥<br>
व्यक्त ना अव्यक्त । रंगहीन सत्य । अनुभवाप्रत । कसे येई ॥१३९६॥<br>
ऐसी शंका मना । येई तुजप्रती । कशी मुक्त स्थिती । प्राप्त होई ॥१३९७॥<br>
सद्गुरुवचनीं । दृढ तो विश्वास । ठेविता सायास । नाहीतच ॥१३९८॥<br>
श्रद्धा तुज नेई । भवाच्या रे पार । सद्गुरु ईश्वर । मानी सत्य ॥१३९९॥<br>
<p class="shl"><br>
खरे शोधिता शोधिता शोधताहे । मना बोधिता बोधिता बोधताहे ।<br>
परी सर्वही सज्जनाचेनि योगे । बरा निश्चयो पाविजे सानुरगे ॥१५१॥<br>
<p class="abhang"><br>
स्वबळे घेतला । शोध त्या ब्रह्माचा । पार काय त्याचा । न लागे रे ॥१४००॥<br>
ऐसी तू मानसी । घेशील आशंका । आता करू शंका - । निरसन ॥१४०१॥<br>
बाहुबळे तूही । जाशील तरून । संसार सागर । बा रे मना ॥१४०२॥<br>
भेटेल ते ब्रह्म । आत्यंतिक निष्ठा । यत्न पराकष्ठा । करशील ॥१४०३।<br>
सतत अभ्यास । अंतरी चिंतन । बाह्य आचरण । शुद्ध जर ॥१४०४॥<br>
परी सांगे काय । होडी ती सोडून । जाईल पोहून । कष्टवीत ॥१४०५॥<br>
सद्गुरुजहाज । असता समर्थ । कासया ते व्यर्थ । परिश्रम ॥१४०६॥<br>
सान सान गोष्टी - । माजीही तू मना । गुरु करिसी ना । सांगे मज ॥१४०७॥<br>
बालवयात ते । आईबाप गुरु ।  शिक्षक ते गुरु । शाळे मधे ॥१४०८॥<br>
प्रापंचिक बापा । शिकण्यासी कला । गुरु असे केला । पदोपदी ॥१४०९॥<br>
मग मोक्षदात्री । विद्या शिकण्यासी । गुरु अव्हेरिसी । कशासाठी ॥१४१०॥<br>
शोध आणि बोध । सद्गुरुसंगती । अती सोपे होती । बा रे मना ॥१४११॥<br>
सद्गुरुसंगती । संदेह निमती । मनाचीही भ्रांती । लय पावे ॥१४१२॥<br>
ब्रह्माचा निश्चय । करुनिया मनी । सद्गुरुचरणीं । लीन होई ॥१४१३॥<br>
मग तुज तेच । नेती उद्धरून । संसारा मधून । मोक्षधामी ॥१४१४॥<br>
<p class="shl"><br>
बहुतांपरी कूसरी तत्वझाडा । परी अंतरी पाहिजे तो निवाडा ।<br>
मना सार साचार ते वेगळे रे । समस्तांमधे एक ते आगळे रे ॥१५२॥<br>
<p class="abhang"><br>
नानाप्रकारीचे । तत्वविवरण । करिती विद्वान । सर्वकाळ ॥१४१५॥<br>
परी ऐके मना । अनुभवावीण । शून्य सर्व जाण । निरर्थक ॥१४१६॥<br>
साखर ती कशी । वर्णाने ऐकली । चव ना पाहिली । रसनेने ॥१४१७॥<br>
तत्वविवेचन । ऐकून वाचून । सद्वस्तु-दर्शन । होत नाही ॥१४१८॥<br>
परब्रह्मासी त्या । दृष्टांत नाहीच । अनुभवानेच । जाणावे त्या ॥१४१९॥<br>
तात्विक बौद्धिक । आणिक शाब्दिक । ज्ञानाहून एक । वेगळे ते ॥१४२०॥<br>
शास्त्रप्रचीतीचे । आत्मप्रचीतीत । रूपांतर होत । असे जेव्हा ॥१४२१॥<br>
तेव्हा समाधान । मिळेल तुजसी । आत्मानुभवासी । सत्य मान ॥१४२२॥<br>
<p class="shl"><br>
नव्हे पिंडज्ञाने नव्हे तत्वज्ञाने । समाधान काही नव्हे तानमाने ।<br>
नव्हे योगयागे नव्हे भोगत्यागे । समाधान ते सज्जनाचेनि योगे ॥१५३॥<br>
<p class="abhang"><br>
तुज समाधान । नव्हे पिंडज्ञाने । नव्हे तत्वज्ञाने । चिरकाल ॥१४२३॥<br>
असो शारीरिक । वा पंचभौतिक । मिळेल क्षणिक । समाधान ॥१४२४॥<br>
नाना कला विद्या । शिकशील मना । समाधान होण्या । खरोखरी ॥१४२५॥<br>
यज्ञ याग केले । भोगही त्यागिले । आणि मिळवले । समाधान ॥१४२६॥<br>
असे जरी तुज । वाटले रे मना । व्यर्थ अभिमाना । वाढविले ॥१४२७॥<br>
योगसामर्थ्याने । प्राप्त समाधान । बा मना व्युत्थान । होतचि रे ॥१४२८॥<br>
सर्वकाल राही । ऐसेही तो नाही । म्हणोनिया काही । ऐक मना ॥१४२९॥<br>
लाभे प्रसन्नता । अखंड चित्ताची । समाधान तेचि । ऐक आता ॥१४३०॥<br>
बा मना तुजसी । मिळे समाधान । संतसमागम । प्राप्त होता ॥१४३१॥<br>
सज्जनसंगती । घडते श्रवण । बुद्धीचे मालिन्य । दूर होते ॥१४३२॥<br>
अवगुणांचाही । होतो परिचय । नि यथासमय । त्याग घडे ॥१४३३॥<br>
अरे बुद्धी शुद्ध । होताच मी कोण । स्वरूपाचे ज्ञान । होत असे ॥१४३४॥<br>
स्वस्वरूपाकार । होता चित्तशुद्धी । मग तुज अंती । मोक्षधाम ॥१४३५॥<br>
<p class="shl"><br>
महावाक्य तत्वादिके पंचकर्णॆ । खुणे पाविजे संतसंगे विवर्णे । <br>
द्वितीयेसी संकेत जो दाविजेतो । तया सांडुनी चंद्रमा भाविजेतो ॥१५४॥<br>
<p class="abhang"><br>
सद्गुरुसंगती । तुज साक्षात्कार । स्वस्वरूपाकार । मन तुझे ॥१४३६॥<br>
महावाक्यांचे त्या । होता विवरण । परब्रह्मखूण । दाखविती ॥१४३७॥<br>
तत्वमीमांसा नि । रे पंचीकरण । या सर्वांचे ज्ञान । तेचि देती ॥१४३८॥<br>
ब्रह्मसाक्षात्कार । करुनिया देती । संत ते जगती । मानवासी ॥१४३९॥<br>
अस्पष्ट अशी । का रे द्वितीयेची । दाऊनि खूणेची । वस्तू एक ॥१४४०॥<br>
किंवा ध्रुवतारा । सप्तर्षी आधारे । दाखविती थोर । बालकासी ॥१४४१॥<br>
परब्रह्मचंद्र । दाविती सज्जन । महावाक्यखूण । दाखवोनी ॥१४४२॥<br>
<p class="shl"><br>
दिसेना जनीं तेचि शोधूनि पाहे । बरे पाहता गूज तेथेचि आहे । <br>
करी घेऊ जाता कदा आडळेना । जनी सर्व कोंदाटले ते कळेना ॥१५५॥<br>
<p class="abhang"><br>
घेई अनुभव । पब्रह्माचा त्या । तीच एक सत्ता । सर्वकाल ॥१४४३॥<br>
पंचज्ञानेंद्रिया । पलिकडे आहे । शोधूनी तू पाहे । तेचि एक ॥१४४४॥<br>
बा चर्मचक्षूंना । अरे ते दिसेना । विवेकाने मना । शोध घेई ॥१४४५॥<br>
सोडूनी मीपणा । घेई त्याचा शोध । स्वस्वरूपबोध । होई तुज ॥१४४६॥<br>
मीपणे ते कधी । नाही हाती येत । भरले सर्वत्र । असूनही ॥१४४७॥<br>
<p class="shl"><br>
म्हणे जाणता तो जनी मूर्ख पाहे । अतर्कासी तर्की असा कोण आहे ।<br>
जनी मीपणे पाहता पाहवेना । तया लक्षिता वेगळे राहवेना ॥१५६॥<br>
<p class="abhang"><br>
म्हणेल जो कोणी । ब्रह्म मी जाणले । अज्ञानी म्हटले । पाहिजे त्या ॥१४४८॥<br>
वेगळेपणाने । पाहू गेले जर । न होय गोचर । परब्रह्म ॥१४४९॥<br>
एकरुप जर । ज्ञाता ज्ञान ज्ञेय । तरीच तो होय । अनुभव ॥१४५०॥<br>
त्रिपुटीचा अंत । ब्रह्मानुभवात । मी न उरे तेथ । येतुलाही ॥१४५१॥<br>
मिठाची बाहुली । सागराची खोली । मोजावया गेली । परी काय ॥१४५२॥<br>
परतोनी नाही । संगावया आली । एकरूप झाली । सागरासी ॥१४५३॥<br>
अतर्क्य ब्रह्मासी । जाणेल रे कोण । धरोनी मीपण । मनाठायी ॥१४५४॥<br>
वस्तू जी ना दिसे । वस्तू जी ना भासे । ध्यानी यावे कसे । सांग बापा ॥१४५५॥<br>
आणि जो जाणतो । एकरुप होतो । वेगळा नुरतो । सांगावया ॥१४५६॥<br>
<p class="shl"><br>
बहु शास्त्र धुंडाळिता वाड आहे । मना निश्चयो येक तोही न साहे ।<br>
मति भांडती शास्त्रबोधे विरोधे । गति खुंटिती ज्ञानबोधे प्रबोधे ॥१५७॥<br>
<p class="abhang"><br>
अतर्क्य अचिंत्य । परब्रह्म असे । अनुभवा कसे । यावे आता ॥१४५७॥<br>
आयुष्यही थोडे । असते तत्वता । ग्रंथ तो कोणता । अभ्यासावा ॥१४५८॥<br>
शास्त्राशास्त्रातही । ऐक्यमत नाही । आता खरे काही । उमजेना ॥१४५९॥<br>
एकचि ती गीता । कोणी कर्मपर । कोणी ज्ञानपर । सांगतसे ॥१४६०॥<br>
मतभिन्नतेने । सर्वत्र सन्मान्य । एक तो निर्णय । नच घडे ॥१४६१।<br>
शास्त्रांच्या विरोधी । अर्थ ते करिती । आणि भांडिताती । बुद्धिमानी ॥१४६२॥<br>
प्रत्येकास वाटे । आपलेच मत । असे सर्वश्रेष्ठ । दुजाहुनी ॥१४६३॥<br>
मग ते पडते । मन संशयात । काही हिताहित । ध्यानी न ये ॥१४६४।<br>
कोणते ते शास्त्र । वाचावे मी आता । धरावा कोणता । योग्य पथ ॥१४६५॥<br>
अशा संशयात । पडू नको मना । वाचू नको नाना । शास्त्रग्रंथ ॥१४६६॥<br>
एक तुज मार्ग । असे मी सांगत । घेई तू ध्यानात । बा रे मना ॥१४६७॥<br>
मताभिमानि रे । तेचि ते भांडती । ज्ञानाने जागृती । झाली त्यांची ॥१४६८॥<br>
त्यांचा अहंपणा । पार लया गेला । वादही थांबला । सहजचि ॥१४६९॥<br>
सिद्धांतासंबंधी । निश्चयही दृढ । संशयाचा पाड । राहिला ना ॥१४७०॥<br>
मतिप्रकाशाने । झाले समाधान । आणि ते अज्ञान । राहिले ना ॥१४७१॥<br>
अशा जाणत्याची । धरी मना कास । नि पैलतीरास । जाई आता ॥१४७२॥<br>
<p class="shl"><br>
श्रुती न्याय मीमांसके तर्कशास्त्रे । स्मृती वेदवेदांतवाक्येविचित्रे ।<br>
स्वये शेष मौनावला स्थीर पाहे । मना सर्व जाणीव सांडूनि राहे ॥१५८॥<br>
<p class="abhang"><br>
जाणताही तुज । देईल प्रकाश । मार्ग तो तुलाच । चालणे रे ॥१४७३॥<br>
तूच बा रे मना । करुनी साधना । प्राप्त निरंजना । करावे रे ॥१४७४॥<br>
त्या निरंजनाचे । करिता वर्णन । श्रुती न्याय तर्क । थकले रे ॥१४७५॥<br>
नेति नेति ऐसे । म्हणती वेदही । स्वये तो शेषही । मौन धरी ॥१४७६॥<br>
अहंभाव ज्ञाते - । पणाचा सोडून । घेई अनुभव । तुझा तूचि ॥१४७७॥<br>
<p class="shl"><br>
जेणे मक्षिका भक्षिली जाणीवेची । तया भोजनाची रुची प्राप्त कैची । <br>
अहंभाव ज्या मानसीचा विरेना । तया ज्ञान हे अन्न पोटी जिरेना ॥१५९॥<br>
<p class="abhang"><br>
मिष्टान्नाची चव । जाईल क्षणात । मक्षिका पोटात । गेली जर ॥१४७८॥<br>
तैसे बा रे मना । अमृत भोजन । करायालागून । गेले जर ॥१४७९॥<br>
माशी ती गिळिली । बा ज्ञातेपणाची । रुची भोजनाची । मिळे कैशी ॥१४८०॥<br>
अहंभावामुळे । ज्ञान अनुभवा । येत नाही मना । ध्यानी धरी ॥१४८१॥<br>
भोजनाची रुची । तेव्हा होते प्राप्त । जेव्हा तादात्म्य ते । होते तेथे ॥१४८२॥<br>
तैसा अहंभाव । विरोनिया जाई । अनुभवा येई । परब्रह्म ॥१४८३॥<br>
अहंभाव हाच । द्वैतासी कारण । ज्ञानरूपी अन्न । पचवी ना ॥१४८४॥<br>
<p class="shl"><br>
नको रे मना क्रोध हा खेदकारी । नको रे मना भेद नाना विकारी ।<br>
नको रे मना सीकवू पूढिलांसी । अहंभाव जो राहिला तूजपासी ॥१६०॥<br>
<p class="abhang"><br>
जाणतेपणाचा । वाढे अभिमान । मीच एक ज्ञानी । ऐसे वाटे ॥१४८५॥<br>
आणि इतरांसी । लेखोनिया कमी । रमतो स्वस्तोमी । जगामाजी ॥१४८६॥<br>
उपदेशाचे तो । डोसही देतसे । लागले रे पिसे । ज्ञानाचेच ॥१४८७॥<br>
दुसर्‍याचे मत । न पटे तयाला । सांगे ज्याला त्याला । निजमत ॥१४८८॥<br>
अहंभावे मग । करितसे वाद । साधी ना संवाद । इतरांशी ॥१४८९॥<br>
वादासंगे द्वेष । क्रोध आणि काम । कलहाचे धाम । वाद असे ॥१४९०॥<br>
वाद करू नको । म्हणोनिया मना । तो तुझ्या साधना । आड येई ॥१४९१॥<br>
ज्ञानाने द्वैतासी । देवोनी सोडून । एकत्वात लीन । होणे आहे ॥१४९२॥<br>
दुष्ट जे विकार । उत्पन्न जो करी । द्वैतभाव दूरी । ठेवी मना ॥१४९३॥<br>
दुजांसी तू ज्ञान । शिकवू नकोच । जोवरी आहेच । अहंभाव ॥१४९४॥<br>
आपुले ते सोंग । उघडे पडेल । जनात होईल । मानहानी ॥१४९५॥<br>
<p class="shl"><br>
अहंतागुणे सर्वही दुःख होते । मुखे बोलिले ज्ञान ते व्यर्थ जाते ।<br>
सुखी राहता सर्वही सूख आहे । अहंता तु्झी तूचि शोधूनि पाहे ॥१६१॥<br>
<p class="abhang"><br>
अहंभावामुळे । होत आहे हानि । काही बोल ध्यानीं । धरी मना ॥१४९६॥<br>
एक मी शहाणा । दुजा शिकवीन । दुजांचे अज्ञान । निवटीन ॥१४९७॥<br>
ऐशा अहंतेत । मना नको पडू । अहंताच कडू । फळ देई ॥१४९८॥<br>
देह अभिमान । दुःखाचे ते मूळ । करी तू निर्मूळ । वेगे आता ॥१४९९॥<br>
स्वये जे पाहिले तेचि रे बोलले । तैसेचि चालले । जनांमधे ॥१५००॥<br>
तोचि नर वंद्य । होतसे जनांसी । नाही इतरांसी । ऐसे सुख ॥१५०१॥<br>
आत्मसुखी मग्न । राहिले असता । सुखदुःखचिंता । स्पर्शी ना रे ॥१५०२॥<br>
आत्मसुखालागी । पारखा तू होसी । अहंतेने होसी । अभिमानी ॥१५०३॥<br>
मना तुझे दोष । दाविले दुजाने । घेरले क्रोधाने । लगोलग ॥१५०४॥<br>
म्हणोनिया करी । आत्मनिरीक्षण । काय अवगुण । अंगी तुझ्या ॥१५०५॥<br>
शोधोनिया त्यांचा । करोनिया त्याग । सुख मग भोग । सर्वकाळ ॥१५०६॥<br>
<p class="shl"><br>
अहंतागुणे नीति सांडि विवेकी । अनीतीबळे श्लाघ्यता सर्व लोकी ।<br>
परी अंतरी सर्वही साक्ष येते । प्रमणांतरे बुद्धी सांडूनी जाते ॥१६२॥<br>
<p class="abhang"><br>
पडता गळ्यात । अहंतेचा पाश । सर्वथा विनाश । होतो बापा ॥१५०७॥<br>
विवेकही मग । जातो सोडोनिया । मान मिळवाया । मन धावे ॥१५०८॥<br>
लौकिक मोहाने । नीतीही सोडून । वागे उंडारून । यथेच्छ रे ॥१५०९॥<br>
मी मुक्त मी ज्ञानी । ऐशा मोठेपणी । आपुलीच हानी । करी मन ॥१५१०॥<br>
अनीतीच्या बळे । वाढवी लौकिक । भुलताती लोक । बहिरंगा ॥१५११॥<br>
जना फसवितो । आणि ठकवितो । लोकांसी दावितो । बाह्य रूप ॥१५१२॥<br>
परी मनरूपी । स्वच्छ आरशात । असे त्या दिसत । प्रतिबिंब ॥१५१३॥<br>
प्रमाण वचने । माहीत असून । तरी लाथाडून । जात असे ॥१५१४॥<br>
अहंता पगडा । असे बुद्धीवरी । विवेकाला सारी । दूरवरी ॥१५१५॥<br>
आणि बुद्धिनाश । घेतो ओढवून । मोहाने वागून । अनीतीने ॥१५१६॥<br>
<p class="shl"><br>
देहेबुद्धीचा निश्चयो दृढ जाला । देहातीत ते हीत सांडीत गेला ।<br>
देहेबुद्धी ते आत्मबुद्धी करावी । सदासंगती सज्जनाची धरावी ॥१६३॥<br>
<p class="abhang"><br>
बुद्धिनाश अंती । असे आत्मघात । सांगे भगवंत । गीतेमाजी ॥१५१७॥<br>
विवेकाअभावी । देहबुद्धि वाढे । विषय कवाडे । उघडिता ॥१५१८॥<br>
मूर्ख हा पढत । करी अनहित । जाई वाढवीत । देहबुद्धी ॥१५१९॥<br>
बाह्य सुखालागी । भुलूनी विनाश । करी सावकाश । आपुलाच ॥१५२०॥<br>
चिरंतन सुख । देहाच्या अतीत । सांगतात संत । स्पष्टपणे ॥१५२१॥<br>
परी नाशिवंत । देहासाठी धावे । हितासी मुकावे । लागतसे ॥१५२२॥<br>
म्हणोनिया मना । देहबुद्धी सोडी । स्वरूपी आवडी । धरावी रे ॥१५२३॥<br>
देह तो मी नोहे । आत्मा तो मी आहे । ऐशा दृष्टी पाहे । सर्वकाल ॥१५२४॥	<br>
देहबुद्धीलय । आत्मज्ञानोदय । अज्ञानविलय । सत्संगती ॥१५२५॥<br>
म्हणोनिया मना । धरि सत्संगती । जेथे बळावे ती । आत्मबुद्धी ॥१५२६॥<br>
<p class="shl"><br>
मने कल्पिला विषयो सोडवावा । मने देव निर्गुण तो ओळखावा ।<br>
मने कल्पिता कल्पना ते सरावी । सदा संगती सज्जनाची धरावी ॥१६४॥<br>
<p class="abhang"><br>
मनासी सर्वदा । कल्पायाची सवे । विषय देखावे । नित्य नवे ॥१५२७॥<br>
मनाचे जीवन । विषय चिंतन । विषयांच्यावीण । राहे ना ते ॥१५२८॥<br>
कधी ते अशुद्ध । कधी अति शुद्ध । विषयांनी बद्ध । मन राहे ॥१५२९॥<br>
विषयांपासून । सोडविल्याविना । कसा देवराणा । भेटेल रे ॥१५३०॥<br>
बुद्धीकल्पनेच्या । असे तो अतीत । मग कसा प्राप्त । होई तुज ॥१५३१॥<br>
कल्पनेत जन्म । दुजा कल्पनेसी । तिजी तिच्यापाशी । जन्म घेई ॥१५३२॥<br>
मनाचे हे खाद्य । तोडोनिया टाकी । प्राप्त एकाएकी । परब्रह्म ॥१५३३॥<br>
निःसंग हे मन । कसे ते करावे । शिक तू स्वभावे । सत्संगती ॥१५३४॥<br>
<p class="shl"><br>
देहदीक प्रपंच हा चिंतियेला । परी अंतरी लोभ निश्चित ठेला । <br>
हरिचिंतने मुक्तिकांता वरावी । सदा संगती सज्जनाची धरावी ॥१६५॥<br>
<p class="abhang"><br>
मी आणि हा माझा । असे हा संसार । चिंता निरंतर । वाही त्याची ॥१५३५॥<br>
कन्या आणि पुत्र । आप्त सगे मित्र । कनक कलत्र । माझे मानी ॥१५३६॥<br>
त्यांच्यासाठी मग । धावे नानापरी । स्वहीत विसरी । लोभे मोहे ॥१५३७॥<br>
अंतःकरणात । प्रपंच आसक्ती । द्रव्यदारा भक्ती वसतसे ॥१५३८॥<br>
विषयोपभोगी । अंती आहे दुःख । म्हणोनिया मख्ख । राहू नको ॥१५३९॥<br>
हरिचे चिंतन । करी सर्वकाळ । नाही काळवेळ । नाम घेता ॥१५४०॥<br>
मुक्तिकांतेचा तू । होसी अधिकारी । स्मरता श्रीहरी । अंतरात ॥१५४१॥<br>
मार्गदर्शक ते । होती तुज संत । तयांची संगत । धरावी रे ॥१५४२॥<br>
<p class="shl"><br>
अहंकार विस्तारला या देहाचा । स्त्रिया-पुत्र-मित्रादिके मोह त्यांचा ।<br>
बळे भ्रांती हे जन्मचिंता हरावी । सदा संगती सज्जनाची धरावी ॥१६६॥<br>
<p class="abhang"><br>
अहंकार वृक्ष । जाई फोफावत । आधारासी घेत । देह मन ॥१५४३॥<br>
स्त्रिया पुत्रादिक । फांद्या फुटताच । मोहाचे मूळच । दृढ होई ॥१५४४॥<br>
ममत्व ते वाढे । प्रपंच तो ओढे । मनासी वावडे । निजसुख ॥१५४५।<br>
स्त्रियापुत्रादिक । सुखासी कारण । होतील म्हणोन । दृढ धरी ॥१५४६॥<br>
परी एके दिनी । सोडोनिया जावे । लागे रे स्वभावे । अंतकाळी ॥१५४७॥<br>
तेव्हा कोणी नाही । येत बरोबर । जंगम स्थावर । येथे राही ॥१५४८॥<br>
ममत्व भावना । हीच आहे भ्रांती । भोगावे लागती । जन्म मृत्यू ॥१५४९॥<br>
असे किती घ्यावे । फेरे सांग मना । किती त्या यातना । भोगाव्या रे ॥१५५०॥<br>
म्हणोनी ही भ्रांती । द्यावी सोडोनिया । चित्ती स्मरूनिया । अनंतासी ॥१५५१॥<br>
सत्संगाच्या योगे । लाभेल प्रकाश । अहंचा अंकुश । दूर होई ॥१५५२॥<br>
नित्य अनित्याचा । करोनी विचार । सत्य दृढ धरी । अंतरात ॥१५५३॥<br>
<p class="shl"><br>
बरा निश्चयो शाश्वताचा करावा । म्हणे दास संदेह तो वीसरावा ।<br>
घडीने घडी सार्थकाची करावी । सदा संगती सज्जनाची धरावी ॥१६७॥<br>
<p class="abhang"><br>
नित्य काय जगी । पाही तू विचारे । अनित्य ते सारे । नष्ट होई ॥१५५४॥<br>
परब्रह्म एक । असे ते शाश्वत । नको संदेहात । पडू मना ॥१५५५॥<br>
आत्मस्वरूप ते । सत्य मानूनिया । दिशेने त्याचिया । चाल वाट ॥१५५६॥<br>
एकदा निश्चय । होताच रे मना । संदेह ते नाना । दूर करी ॥१५५७॥<br>
अरे नरदेह लाभला तुजसी । काही सार्थकासी । करी बा रे ॥१५५८॥<br>
आत्मस्वरूपाची । होईल रे प्राप्ती । याचि देही, मती । शुद्ध करी ॥१५५९॥<br>
हां हां म्हणताच । आयुष्य संपेल । काळ तो जाईल । सर्व व्यर्थ ॥१५६०॥<br>
अंतकाळघडी । येवोनी ठेपेल । पाश आवळेल । यमदूत ॥१५६१॥<br>
पापपुण्य झाडा । द्यावा जेव्हा लागे । करीशील सांगे । काय मग ॥१५६२॥<br>
अरे प्राप्त घडी । गेल्यावर काही । उपयोग नाही । साधनाचा ॥१५६३॥<br>
म्हणोनिया अंगी । असे रे जोवरी । बळ रे तोवरी । करी हित ॥१५६४॥<br>
शक्य जो नसेल । तुज एकट्यासी । संतांचिया कासी । लागावे रे ॥१५६५॥<br>
निःसंदेह वृत्ती । आत्मज्ञानप्राप्ती । होण्या सत्संगती । आवश्यक ॥१५६६॥<br>
<p class="shl"><br>
करी वृत्ती जो संत तो संत जाणा । दुराशागुणे तो नव्हे दैन्यवाणा ।<br>
उपाधी देहेबुद्धीते वढवीते । परी सज्जना केवी बांधु शके ते ॥१६८॥<br>
<p class="abhang"><br>
संत म्हणू कोणा । काय त्यांच्या खुणा । शंका तुज मना । ग्रसताती ॥१५६७॥<br>
संतही जेविती । प्रपंचीहि खाती । परी त्यंची वृत्ती । भिन्न असे ॥१५६८॥<br>
ब्रह्मस्वरूपात । वृत्ती ज्यांची स्थिर । आणि बा आचार । शुद्ध असे ॥१५६९॥<br>
दुजाचीही वृत्ती । त्या शाश्वतावर । करू शके स्थिर । तोचि संत ॥१५७०॥<br>
प्रपंच आसक्ती । स्पर्शेना रे ज्यासी । नाही विषयासी । विकलेला ॥१५७१॥<br>
निष्काम आणिक । निरासक्त असे । निरपेक्ष असे । निरंतर ॥१५७२॥<br>
देहबुद्धी ज्याची । झाली असे क्षीण । संत तोचि जाण । निश्चयत्वे ॥१५७३॥<br>
बाह्यात्कारी असे । जरी प्रपंचात । परी तो अलिप्त । अंतरात ॥१५७४॥<br>
जनात असून । जनात नसतो । परी जनहीत । पाहतसे ॥१५७५॥<br>
बहिरंगासी तू । भुलोनी न जावे । अंतर पहावे । डोकावून ॥१५७६॥<br>
<p class="shl"><br>
नसे अंत आनंत संता पुसावा । अहंकार विस्तार हा नीरसावा ।<br>
गुणेवीण निर्गुण तो आठवावा । देहेबुद्धीचा आठवू नाठवावा ॥१६९॥<br>
<p class="abhang"><br>
संतांसीही मग । काय विचारावे । ऐसे हे स्वभावे । म्हणशील ॥१५७७।<br>
संत स्वरुपात । स्थिर असतात । ब्रह्म प्रचीतीत । आणतात ॥१५७८॥<br>
अंत नाही ज्यासी । त्याची अनंतासी । ते अनुभवासी । घेति सदा ॥१५७९॥<br>
असे जे अनंत । नित्य नि शाश्वत । अनुभवाप्रत । कसे येई ॥१५८०॥<br>
हेचि विचारावे । या संतालागून । विनम्र होऊन । अतिशय ॥१५८१॥<br>
देह अहंकार । वाढतची जातो । विषयी रमतो । नित्य जीव ॥१५८२॥<br>
मग स्वरूपाची नाही होत प्राप्ती । अरे नाही मती । शुद्ध जर ॥१५८३॥<br>
अहंकारलय । कसा तो करावा । कसा तो पावावा । परमेश्वर ॥१५८४॥<br>
गुणांच्या अतीत । असे भगवंत । गुणांनी तो लिप्त । नव्हे बापा ॥१५८५॥<br>
अशा निर्गुणासी । आकळावे कसे । अनुभावे कसे । परब्रह्म ॥१५८६॥<br>
पुसावे हे मना । संतसज्जनांना । अनुभव ज्यांना । आला असे ॥१५८७॥<br>
देहबुद्धीनेच । होत आहे घात । जरी अंतरात । परब्रह्म ॥१५८८॥<br>
शरीर जीवासी । प्राप्त झाले असे । मग व्हावे कसे । देहातीत ॥१५८९॥<br>
निर्गुण रे ब्रह्म । होई तुज प्राप्त । तू रे गुणातीत । झाल्यावर ॥१५९०॥<br>
अहंकार कसा । करावा तो नष्ट । पहावे ते स्पष्ट । परब्रह्म ॥१५९१॥<br>
देहबुद्धिलय । कसा तो करावा । अनुभव घ्यावा । कसा मग ॥१५९२॥<br>
कसे ते निर्गुण । पडेल पदरी । सर्व हे विचारी । साधुसंता ॥१५९३॥<br>
असे देव कोण । असे मी ही कोण । घ्यावे विचारुन । संतांपासी ॥१५९४॥<br>
अभ्यास तो कर । स्थिर आत्मभाव । देहबुद्धीभाव । नष्ट व्हाया ॥१५९५॥<br>
<p class="shl"><br>
देहेबुद्धी हे ज्ञानबोधे त्यजावी । विवेके तये वस्तूची भेट घ्यावी ।<br>
तदाकार हे वृत्ती नाही स्वभावे । म्हणोनी सदा ते चि शोधीत जावे ॥१७०॥<br>
<p class="abhang"><br>
संतांनी ते ज्ञान । सांगितल्यावर । अभ्यासाचा जोर । कशासाठी ॥१५९६॥<br>
शंकेचे उत्तर । ऐक रे सत्वर । आणखी धुमारे । येण्या आधी ॥१५९७॥<br>
ताकाचा तो थेंब । पडताच काही । दुधाचे ते दही । होत नाही ॥१५९८॥<br>
मार्ग तो ठाऊक । असोनिया मना । परी गेल्यविना । पोचे कैसा ॥१५९९॥<br>
श्रीगुरुपासून । केले जे श्रवण । त्याचेच चिंतन । करावे रे ॥१६००॥<br>
देहबुद्धीलय । आत्मज्ञानोदय । होतसे निश्चये । अभ्यासाने ॥१६०१॥<br>
असे होण्यासाठी । ब्रह्म-अनुभव । देहबुद्धीभाव । सोडावा रे ॥१६०२॥<br>
जशी बुद्धी स्थिर । आत्मनुभवात । देहबुद्धीअंत । होत असे ॥१६०३॥<br>
मनसी सर्वदा । विषयांची ओढ । विषयची गोड । वाटती रे ॥१६०४॥<br>
विषयांमधून । काढूनिया मन । आत्मरूप धन । दावी त्यासी ॥१६०५॥<br>
सतत प्रयत्ने । शोध बा मना तू । परमात्मवस्तू । जीवभावे ॥१६०६॥<br>
परमात्मवस्तूसी । विवेके भेटावे । नि अनुभवावे । ऐक्यरूपे ॥१६०७॥<br>
<p class="shl"><br>
अरे सार साचार ते चोरलेसे । येहि लोचनी पाहता दृश्य भासे ।<br>
निराभास आभास ते आकळेना । अहंतागुणे कल्पिताहि कळेना ॥१७१॥<br>
<p class="abhang"><br>
दिसेना म्हणोन । असोनिया सत्य । वाटते असत्य । परब्रह्म ॥१६०८॥<br>
सर्वदा सार ते । गुप्त रे असते । दिसेना दृष्टीते । मना जरी ॥१६०९॥<br>
गरे फणसात । धान्य ते भुशात । आणि नारळात । खोबरे ते ॥१६१०॥<br>
जरी बाह्यरूप मानले रे सत्य । पदरी असत्य । पडते रे ॥१६११॥<br>
काटे पाहोनिया । फणस टाकला । गर्‍यांसी मुकला । मूढ तोचि ॥१६१२॥<br>
तद्वत् मना सार । अनुभवायासी । नश्वर दृश्यासी । दूर सारी ॥१६१३॥<br>
कारण दृश्य रे । वाटतसे खरे । परब्रह्म ते रे । न च लभे ॥१६१४॥<br>
निराभास सत्य । निर्गुण नि नित्य । त्रिगुण अतीत । असल्याने ॥१६१५॥<br>
सर्व मानवांना । न च आकळेना । रे भेदभवना । बाळगून ॥१६१६॥<br>
देहाहंता असे । अंगी रे जोवरी । ब्रह्म ते तोवरी न च कळे ॥१६१७॥<br>
<p class="shl"><br>
स्फुरे वीषयीं कल्पना ते अविद्या । स्फुरे ब्रह्म रे जाण माया सुविद्या ।<br>
मुळी कल्पना दो रूपे तेचि जाली । विवेके तरी स्वस्वरूपी मिळाली ॥१७२॥<br>
<p class="abhang"><br>
ब्रह्म ते निर्गुण । सत्य जर असे । अनुभावे कसे । याची देही ॥१६१८॥<br>
ऐसी शंका असे । सांप्रत तुजसी । दूर करू तिसी । लगोलग ॥१६१९॥<br>
अनुभवायाचे । सूक्ष्म ब्रह्म जर । सूक्ष्म मन तर । व्हावे लागे ॥१६२०॥<br>
परी मन रमे । स्थूल विषयात । राहते पाहत । दिवास्वप्न ॥१६२१॥<br>
विषय चिंतन । अविद्या ति हीच । वेढिले हिनेच । मानवांना ॥१६२२॥<br>
आणि मने जर । चिंतिले ब्रह्मासी । सुविद्या तिजसी । बोलिताती ॥१६२३॥<br>
मुळात कल्पना । एकचि रे असे । वृत्तिभेदे भासे । दोनरूपे ॥१६२४॥<br>
भासे कल्पनेने । पाप आणि पुण्य । मोक्ष नि बंधन । जीवासी या ॥१६२५॥<br>
अविद्यारूपाने । विषयचिंतन । नि ब्रह्मचिंतन । विद्यारूपे ॥१६२६॥<br>
विषयचिंतने । जन्ममृत्यू लागे । जिवाचिया मागे । अखंडित ॥१६२७॥<br>
म्हणोनिया मना । ब्रह्मचिंतनात । राहे तू खेळत । सर्वकाळ ॥१६२८॥<br>
द्वैत-अद्वैताचे । तुटोनिया भान । मनाचे उन्मन । होई मग ॥१६२९॥<br>
करोनी विवेक । नित्य अनित्याचा । त्याग विषयांचा । तोही करी ॥१६३०॥<br>
मग ऐशा स्थिती । तुज होई प्राप्त । वृत्ती स्वरूपात । मिळताच ॥१६३१॥<br>
<p class="shl"><br>
स्वरूपी उदेला अहंकार राहो । तेणे सर्व आच्छादले व्योम पाहो ।<br>
दिशा पाहता ते निशा वाढताहे । विवेके विचारे । विवंचूनि पाहे ॥१७३॥<br>
<p class="abhang"><br>
वृत्ती स्वरूपात । मिळण्यासी आड । देह अहंकार । येत असे ॥१६३२॥<br>
दृढ देहबुद्धी । सृष्टी सत्य मानी । कारण नयनी । दिसतसे ॥१६३३॥<br>
दृश्यापलिकडे । सूक्ष्म तत्व असे । तेथे न विश्वासे । कदापी तो ॥१६३४॥<br>
अहंकार राहू । येता उदयासी । स्वरूप व्योमासी । आच्छादितो ॥१६३५॥<br>
सर्वस्थळी मग । अज्ञानांधःकार । आत्मसाक्षात्कार । नच होई ॥१६३६॥<br>
अशुद्ध विचार । विवेकाने वारी । मन दृढ करी । स्वरूपात ॥१६३७॥<br>
आरसा तो जर । धुळीने माखला । आणि जो पाहिला । मुखचंद्र ॥१६३८॥<br>
प्रतिबिंब कसे । दिसावे ते भले । अति स्पष्टपणे । सांगे मज ॥१६३९॥<br>
अहंकार झडे । अज्ञान ते उडे । स्वरूप रूपडे । स्पष्ट होई ॥१६४०॥<br>
त्याचसाठी मना । करी तू विवेक । देहबुद्धी एक । नष्ट करी ॥१६४१॥<br>
<p class="shl"><br>
जया चक्षूने लक्षिता लक्षवेना । भवा भक्षिता रक्षिता रक्षवेना ।<br>
क्षयातीत तो अक्षै मोक्ष देतो । दयादक्ष तो साक्षिने पक्ष घेतो॥ १७४॥<br>
<p class="abhang"><br>
चर्मचक्षूनेच । जासी पहायासी । आत्मस्वरूपासी । जरी मना ॥१६४२॥<br>
तुज ना दिसे ती । आत्मरूप प्राप्ती । अनुभवा अंती । होत असे ॥१६४३॥<br>
ज्ञानदृष्टीनेच । पाहसील तीज । मग काय काज । संसाराचे ॥१६४४॥<br>
संसार मिथ्याच । वाटेल साचार । स्वस्वरुपाकार । मन होता ॥१६४५॥<br>
अक्षय्य सुख जे । सायुज्य मुक्ती ती । देतो तुजप्रती । परमात्मा ॥१६४६॥<br>
करुनी आश्रय । मायेचा साचार । भक्तांचा ईश्वर । बनतसे ॥१६४७॥<br>
सर्व जग जाणे । तो साक्षीरूपाने । भक्त अभिमाने । रक्षितसे ॥१६४८॥<br>
मिळे भगवद्शक्ती । संसारविरक्ती । आणि मोक्षप्राप्ती । होत असे ॥१६४९॥<br>
<p class="shl"><br>
विधी निर्मिता लीहितो सर्व भाळी । परी लीहितो कोण त्याचे कपाळी ।<br>
हरु जळितो लोक संहारकाळी । परी शेवटी शंकरा कोण जाळी ॥१७५॥<br>
<p class="abhang"><br>
असा कोण देव । देईल रे मुक्ती । ऐक स्थिरमती । बा रे मना ॥१६५०॥<br>
सृष्टीचे निर्माण । करी ब्रह्मदेव । लिही भवितव्य । कपाळी तो ॥१६५१॥<br>
त्याचे भवितव्य । कोण लिहीतसे । कर्ता जो तो असे । अशाश्वत ॥१६५२॥<br>
उत्पन्न जीवांचा । करितो संहार । तामसी शंकर । अंतकाळी ॥१६५३॥<br>
त्याही असे नाश । कल्पांताच्या वेळी । सृष्टीच्या उदयी । पुन्हा जन्म ॥१६५४॥<br>
जन्म स्थिती लय । देवांसीही जर । मुख्य तो ईश्वर । वेगळाच ॥१६५५॥<br>
<p class="shl"><br>
जगीं द्वादशादित्य हे रुद्र अक्रा । असंख्यात संख्या करी कोण शक्रा ।<br>
जगीं देव धुंडाळिता आडळेना । जगीं मुख्य तो कोण कैसे कळेना ॥१७६॥<br>
<p class="abhang"><br>
आदित्य ते बारा । इंद्र ते अकरा । असंख्यात इंद्रा । कोण मोजी ॥१६५६॥<br>
अशा या देवांना । निर्मिणारा देव । कोण असे ठाव । घेई मना ॥१६५७॥<br>
मुख्य देव कोण । असतो तो कसा । शोध घेऊ जाता । आकळेना ॥१६५८॥<br>
देवा धुंडाळिता । मायेचा पडदा । आड येइ सदा । दृश्य जगी ॥१६५९॥<br>
<p class="shl"><br>
तुटेना फुटेना कदा देवराणा । चळेना ढळेना कदा दैन्यवाणा ।<br>
कळेना कळेना कदा लोचनासी । वसेना दिसेना जगी मीपणासी ॥१७७॥<br>
<p class="abhang"><br>
देव तो तुटेना । देव तो फुटेणा । कधी तो चळेना । ढळेनाही ॥१६६०॥<br>
असतो तो सदा । सर्व परिपूर्ण । शब्द दैन्यवाणा । नाही तेथे ॥१६६१॥<br>
कळे ना मनासी । दिसे ना चक्षूसी । मीपणाने त्यासी । पाहू जाता ॥१६६२॥<br>
अहंतेने त्याची । होई ना धारणा । मुख्य देवराणा । अनुभविता ॥१६६३॥<br>
<p class="shl"><br>
जया मानला देव तो पूजिताहे । परी देव शोधून कोणी न पाहे ।<br>
जगीं पाहता देव कोट्यानुकोटी । जया मानसीं भक्ती जे तेचि मोठी ॥१७८॥<br>
<p class="abhang"><br>
हरेक मानव । देवाचे भजन । देवाचे पूजन । करीतसे ॥१६६४॥<br>
अरे ज्या नरासी । देव आवडतो । त्याचेची करितो । पूजन तो ॥१६६५॥<br>
कोण भजे राम । कोण भजे कृष्ण । कोण भजे विष्णू । मारुतीही ॥१६६६॥<br>
वाहोनिया त्यासी । गंध पुष्प माळा । भाव तो मोकळा । व्यक्त करी ॥१६६७॥<br>
परी खरा देव । कोणी ना पाहती । कोरडी ती भक्ती । जाण मना ॥१६६८॥<br>
पाहता जगात । देव ते अनेक । भक्तीही अनेक । प्रकारीची ॥१६६९॥<br>
परी सर्व देव । असतात एक । त्यांच्यामधे भेद । करू नको ॥१६७०॥<br>
कोणत्याही देवा । केला नमस्कार । पोचतो अखेर । मुख्य देवा ॥१६७१॥<br>
दश इंद्रियांनी । विषय सेविले । शेवटी पोचले । भोक्त्यालागी ॥१६७२॥<br>
तरी मुखानेच । घ्यावा लागे घास । नाकानेच वास । हुंगावा रे ॥१६७३॥<br>
तैसेचि रे मना । मुख्य देव कोण । त्यासी ओळखून । भजावे रे ॥१६७४॥<br>
प्रतीक पूजने । आत्मा हृदयस्थ । करावा जागृत । बा रे मना ॥१६७५॥<br>
सगुण निर्गुण । एकाच नण्याच्या । दोन बाजू साच्या । असती रे ॥१६७६॥<br>
<p class="shl"><br>
तिन्ही लोक जेथून निर्माण झाले । तया देवरायासी कोणी न बोले । <br>
जगी थोरला देव तो चोरलासे । गुरूवीण तो सर्वथाही न दीसे ॥१७९॥<br>
<p class="abhang"><br>
स्वर्ग मृत्यु आणि । पाताळ हे तीन । जाहले निर्माण । ब्रह्मातून ॥१६७७॥<br>
तैसे सर्व देव । सृष्टी जीवमय । पावली उदय । ब्रह्मातून ॥१६७८॥<br>
परब्रह्म हेच । स्वरुप तुझेच । जाणोनिया साच । घेई मना ॥१६७९॥<br>
मायिक देवांना । मानसी तू सत्य । परब्रह्म सत्य । मानसी ना ॥१६८०॥<br>
मायावरणाने । ब्रह्म ते झाकले । नच तुज आले । अनुभवा ॥१६८१॥<br>
म्हणोनिया जाई । गुरूसी शरण । अज्ञानावरण । तोडिति ते ॥१६८२॥<br>
<p class="shl"><br>
गुरु पाहता पाहता लक्ष कोटी । बहुसाल मंत्रावळी शक्ती मोठी । <br>
मनीं कामना चेटके धातमाता । जनीं वेर्थ रे तो नव्हे मुक्तिदाता ॥१८०॥<br>
<p class="abhang"><br>
लक्षावधी देव । कोट्यावधी गुरु । कैसे आता करु । आत्महीत ॥१६८३॥<br>
वाटत असेल । ऐसी शंका तुज । सांगतसे गूज । ऐक आता ॥१६८४॥<br>
देवाच्या सारिखे । गुरूही अनेक । विद्या त्या अनेक । म्हणोनिया ॥१६८५॥<br>
एक मातागुरु । एक पितागुरु । एक विद्यागुरु । पोटभरु ॥१६८६॥<br>
कामना मनात । ठेविती अनेक । आव आणतात । सद्गुरूचा ॥१६८७॥<br>
चेटूक करीती । कल्पित सांगती । आणि दाविताती । चमत्कार ॥१६८८॥<br>
एक मंत्रगुरु  एक यंत्रगुरु । परी मोक्षगुरु । वेगळाच ॥१६८९॥  <br>
<p class="shl"><br>
नव्हे चेटकी चाळकु द्रव्यभोंदु । नव्हे निंदकु मत्सरु भाक्तिमंदु । <br>
नव्हे उन्मनु वेसनी संगबाधु । जगीं ज्ञानिया तोचि साधु अगाधु ॥१८१॥<br>
<p class="abhang"><br>
मोक्षगुरु कोण । काय त्याची खूण । लक्ष ते देऊन । ऐके आता ॥१६९०॥<br>
मोहन स्तंभन । किंवा उच्चाटन । वा वशीकरण । । करीना तो ॥१६९१॥<br>
द्रव्य जो उकळी । फसवून जना । नको मानू मना । त्यास गुरु ॥१६९२॥<br>
निंदा नि मत्सर । नाही त्या जवळी । भक्तीची टवाळी । करीना तो ॥१६९३॥<br>
असे तो उन्मत्त । चित्त व्यसनात । नाही बा तो संत । निश्चयत्वे ॥१६९४॥<br>
आणि ऐके मना । तयाची संगत । कोणासी बाधक । होत नाही ॥१६९६॥<br>
आत्मज्ञानयुक्त । प्रसन्न ते चित्त । तोचि एक संत । जाण जगी ॥१६९७॥<br>
<p class="shl"><br>
नव्हे वाउगी वासना काम पोटी । क्रियेवीण वाचाळता तेचि मोठी । <br>
मुखे बोलिल्यासारखे चालताहे । मना सद्गुरु तोचि शोधुनी पाहे ॥१८२॥<br>
<p class="abhang"><br>
बोलिल्यासारखे । नाही आचरण । परी सांगे ज्ञान । अलौकिक ॥१६९८॥<br>
ब्रह्मज्ञान बोले । अनुभवावीण । वसनाही क्षीण । नाही ज्याची ॥१६९९॥<br>
या नको देऊ । मना गुरुपद । तो रे मोक्षपद । देत नाही ॥१७००॥<br>
व्यर्थ बडबड । करीना जो मना । विषयी कामना । प्रबळे ना ॥१७०१॥<br>
जैसा बोलतसे । तैसा चालतसे । तोचि एक असे । मोक्ष गुरु ॥१७०२॥<br>
अशाची गुरूसी । पाही तू शोधून । वैराग्यसंपन्न । असेल जो ॥१७०३॥ <br>
<p class="shl"><br>
जनीं भक्त ज्ञानी विवेकी विरागी । कृपाळु मनस्वी क्षमावंत योगी । <br>
प्रभु दक्ष वित्पन्न चातुर्य जाणे । तयाचेनि योगे समाधान बाणे ॥१८३॥<br>
<p class="abhang"><br>
ज्ञानी असूनीही । असतो जो भक्त । तोचि जाण संत । बा रे मना ॥१७०४॥<br>
त्यासी प्राप्त झाले । जरी आत्मज्ञान । भक्ती जी सगुण । उच्छेदिना ॥१७०५॥<br>
असते त्यापासी । संपूर्ण विरक्ती । तरीही विवेकी असतो तो ॥१७०६॥<br>
असते स्वाधीन । तयाचे रे मन । कदापि चळण । पावेना ते ॥१७०७॥<br>
असे याचे सुख । दुजांच्या सुखात । पाही आत्मवत । सर्व जना ॥१७०८॥<br>
कृपेचा तो ओघ । सदा अंतरात । करी निजहित । निजेच्छेने ॥१७०९॥<br>
असतो तो संत । मनाचा उदार । क्षमेनेच पार । पावी शिष्या ॥१७१०॥<br>
समत्व बुद्धीने । सुख दुःख पाही । स्थितप्रज्ञ राही । योगबळे ॥१७११॥<br>
दुजा तो प्रभूच । धरेवरी आला । उद्धरिण्याला । निजभक्त ॥१७१२॥<br>
असोनिही मना । सामर्थ्यसंपन्न । राही सावधान । सर्वकाळ ॥१७१३॥<br>
विद्वान असून । शिष्यप्रबोधन । करितो जाण । चातुर्याने ॥१७१४॥<br>
प्रसन्न दर्शने । समाधान भाणे । अरे पूर्णपणे । शिष्याअंगी ॥१७१५॥<br>
<p class="shl"><br>
नव्हे तेचि जाले नसे तें चि आले । कळो लागले सज्जनाचेनि बोले । <br>
अनिर्वाच्य ते वाच्य वाचे वदावे । मना संत आनंत शोधीत जावे ॥१८४॥<br>
<p class="abhang"><br>
ब्रह्म ते अव्यक्त । अज नि शाश्वत । स्वयंभू अनंत । निराकार ॥१७१६॥<br>
मायेचेनि मिसे । विश्वरूप भासे । सत्य वाटतसे । अज्ञानाने ॥१७१७॥<br>
सद्गुरु संगती । नासते अज्ञान । स्वस्वरूपज्ञान । कळो येई ॥१७१८॥<br>
योग्य ते साधन । सद्गुरुसंगती । आणि चालविती । अती प्रेमे ॥१७१९॥<br>
तुजसी शब्दाने । सांगितल्यावीण । काहीच कळेना । म्हणूनी रे ॥१७२०॥<br>
ब्रह्म अनिर्वाच्य । असोनीही मना । तुज समजण्या । वर्णिती ते ॥१७२१॥<br>
तुझे समाधान । देती वाढवून । करावे साधन । म्हणोनिया ॥१७२२॥<br>
परमात्मवस्तूचा । शोध करी मना । सांडूनी कल्पना । नाना परी ॥१७२३॥<br>
<p class="shl"><br>
लपावे अति आदरे रामरूपी । भयातीत निश्चित ये स्वस्वरूपी । <br>
कदा ते जनी पाहता ही दिसेना । सदा ऐक्य ते भिन्नभावे वसेना ॥१८५॥<br>
<p class="abhang"><br>
भयाच्या अतीत । असते शाश्वत । त्य़ा आत्मरूपात । रंगावे रे ॥१७२४॥<br>
रंगताच मना । आत्मस्वरूपात । जीवशिवभेद । मावळेल ॥१७२५॥<br>
मग भयातीत । होशील सहज । आणि मुक्तिराज । भोगशील ॥१७२६॥<br>
जन्ममरणाचे । फेरे किती घ्यावे । किती ते भोगावे । सुखदुःख ॥१७२७॥<br>
दुखविरहित । सुख नसे प्राप्त । पूर्णसुख प्राप्त । आत्मरूपी ॥१७२८॥<br>
निजानंदाचा तू । अधिकारी होई । गुरु तुज देई । ज्ञानदृष्टी ॥१७२९॥<br>
चर्मचक्षूने ते । तुज दिसे कैसे । म्हणूनी विश्वासे । गुरुवचनी ॥१७३०॥<br>
स्वस्वरूपात । रमती ते संत । सदा आत्मतृप्त । असताती ॥१७३१॥<br>
जनात असून । जनात नसती । दूरच राहती । जनातून ॥१७३२॥<br>
मना ऐक्यभावे । वसती ते सदा । भिन्नभावे कदा । राहती ना ॥१७३३॥<br>
<p class="shl"><br>
सदा सर्वदा राम संनीध आहे । मना सज्जना सत्य शोधूनि पाहे । <br>
अखंडीत भेटी रघुराज योगु । मना सांडी रे मीपणाचा वियोगु ॥१८६॥<br>
<p class="abhang"><br>
ऐक्यभाव हाच । ब्रह्माचा स्वभाव । घेई त्याचा ठाव । निजबळे ॥१७३४॥<br>
आत्माराम तर । आत नि बाहेर । जवळ नि दूर । सर्वांठायी ॥१७३५॥<br>
म्हणोनिया शोध । निजांतरी त्यास । आणिक सायास । करू नको ॥१७३६॥<br>
आत्माराम जर । येई अनुभवे । सर्व विश्व भावे । ब्रह्मरूप ॥१७३६॥<br>
तोचि एक असे । देवांचाही देव । येथे तू अभाव । धरू नको ॥१७३७॥<br>
भेट होता त्याची । तटातूट नाही । संगतीत राही । सर्वकाळ ॥१७३८॥<br>
देहबुद्धी एक । आहे अडसर । बाजूस तू सार । विवेकाने ॥१७३९॥<br>
<p class="shl"><br>
भुते पिंड ब्रह्मांड हे ऐक्य आहे । परी सर्वही स्वस्वरूपी न साहे । <br>
मना भासले सर्व काही पहावे । परी संग सोडूनि सूखी रहावे ॥१८७॥<br>
<p class="abhang"><br>
देहात राहूनी । देहबुद्धी नाही । अवस्था कशी ही । प्राप्त होई ॥१७४०॥<br>
कोणत्या उपाये । देहबुद्धी गळे । स्वस्वरूपी मिळे । सुखरूप ॥१७४१॥<br>
ब्रह्मांड ते असे । पंचभूतात्मक । देहही निःशंक । त्य़ा पाचाचा ॥१७४२॥<br>
परि आत्मरूप । असते वेगळे । देहभाव गळे । तेव्हा कळे ॥१७४३॥<br>
दृश्यात राहता । दृश्य अनुभवे । येणार स्वभावे । बा रे मना ॥१७४४॥<br>
परि सृष्टी नाही । आहे एक भास । समजावी मनास । सर्वकाळ ॥१७४५॥<br>
जनात रहावे । होऊनी निःसंग । देहबुद्धी मग । दूर होई ॥१७४६॥<br>
मालकाच्या घरी । दासी काम करी । असते ती तरी । अलिप्तच ॥१७४७॥<br>
यातील आपुले । नसे काही एक । असते ठऊक । तिजलागी ॥१७४८॥<br>
ममत्व भवना । तिच्याठायी नाही । म्हणोनिया राही । अलिप्त ती ॥१७४९॥<br>
देहाठायी नको । ममत्वभावना । निःसंग तू मना । होशील रे ॥१७५०॥ <br>
<p class="shl"><br>
देहेभान हे ज्ञानशास्त्रे खुडावे । विदेहीपणे भक्तिमार्गेचि जावे । <br>
विरक्तिबळे निंद्य सर्वै त्यजावे । परि संग सोडूनि सूखी रहावे ॥१८८॥<br>
<p class="abhang"><br>
ज्ञानाने आपुले । स्वरूप तू जाणी । नि विदेहीपणी । रहावे रे ॥१७५१॥<br>
अहं ब्रह्मास्मि हे । आत्मज्ञान कळे । आणि ते निवळे । देहभान ॥१७५२॥<br>
ज्ञानशस्त्रानेच । देहभान नष्ट । भक्तिमार्गे स्पष्ट । विदेहावस्था ॥१७५३॥<br>
म्हणोनिया मना । भक्तिमार्गे जाई । विलीन तू होई । स्वरूपात ॥१७५४॥<br>
स्वरूपाचे ज्ञान । तुज झाले जरी । वैराग्याने तरी । रहावे रे ॥१७५५॥<br>
ज्ञानाभिमानाने । वागशील स्वैर । निंद्य कर्म जर । करू जासी ॥१७५६॥<br>
देहबुद्धीलिप्त । ते रे कैसे ज्ञान । दंभाचार पूर्ण । बा रे मना ॥१७५७॥<br>
स्वरूपी आसक्त । विषयी विरक्त । तरीच तू भाक्त । होसी मना ॥१७५८॥<br>
वाढते ज्यामुळे । मना देहबुद्धी । अवघ्या त्या उपाधी । दूर ठेवी ॥१७५९॥<br>
अलिप्तपणाने । राहूनिया मना । रे कालक्रमणा । सुखे करी ॥१७६०॥<br>
<p class="shl"><br>
मही निर्मिली देव तो ओळखावा । जया पाहता मोक्ष तात्काळ जीवा । <br>
तया निर्गुणालागी गूणीं पहावे । परी संग सोडूनि सूखी रहावे ॥१८९॥<br>
<p class="abhang"><br>
जयाने निर्मिली । असे सर्व सृष्टी । त्याचीच तू भेटी । घ्यावी मना ॥१७६१॥<br>
दृश्याच तो पक्ष । आटूनिया मोक्ष । मिळेल ही साक्ष । देत असे ॥१७६२॥<br>
सर्वांठायी असे । देव तो निर्गुण । भजावे सगुण । कशासाठी ॥१७६३॥<br>
सगुणींही मना । निर्गुण असते । तेचि रे व्यापते । सर्व काही ॥१७६४॥<br>
मग सगुण ते । कशासी टाकावे । तेही तू भजावे । अत्यादरे ॥१७६५॥<br>
ऐक्यपणाचा तू । घेई अनुभव । अनन्य होऊन । आत्मरूपी ॥१७६६॥<br>
परी कोणतीच । नको रे आसक्ती । निष्काम तू भक्ती । करावी रे ॥१७६७॥<br>
<p class="shl"><br>
नव्हे कार्यकर्ता नव्हे सृष्टिभार्ता । परेहूनि पर्ता न लिंपे विवर्ता । <br>
तया निर्विकल्पासी कल्पित जावे । परी संग सोडूनि सूखी रहावे ॥१९०॥<br>
<p class="abhang"><br>
सगुण भजावे । निर्गुण जाणावे । आणि ओळखावे । अभिन्नत्व ॥१७६८॥<br>
सृष्टीकर्ता ब्रह्मा । देव नव्हे रे तो । पालन कर्ता तो । विष्णू नव्हे ॥१७६९॥<br>
संहार कर्ता तो । मानावा शंकर । हेचि असे घोर । अज्ञानत्व ॥१७७०॥<br>
कोणत्याही गुणे । नाही रे तो लिप्त । सर्वथा अलिप्त । परमात्मा ॥१७७१॥<br>
वाणीही जयाचे । स्वरूप वर्णिना । तो रे देवराणा । वेगळाच ॥१७७२॥<br>
वाचा त्या वर्णिना । माया त्या स्पर्शेना । कल्पिता कल्पना । थिटी पडे ॥१७७३॥<br>
असे निर्विकल्प । परमात्मरूप । जाणोनी सुखरूप । होई मना ॥१७७४॥<br>
<p class="shl"><br>
देहेबुद्धीचा निश्चयो ज्या टळेना । तया ज्ञान कल्पांत काळी कळेना । <br>
परब्रह्म ते मीपणे आकळेना । मनीं शून्य अज्ञान हे मावळेना ॥१९१॥<br>
<p class="abhang"><br>
परी देह मीच । भ्रम झाला हाच । परब्रह्म साच । असोनिया ॥१७७५॥<br>
अविद्येचे वारे । मायेचे भोवरे । त्यात गरगरे । भ्रांतीस्तव ॥१७७६॥<br>
तयालागी ज्ञान । कल्पांती होईना । ब्रह्म आकळेना । कदापीही ॥१७७७॥<br>
मीपणे ते ब्रह्म । आकळेना कधी । अज्ञान ते बांधी । तुजलागी ॥१७७८॥<br>
मीपणे अज्ञान । वाढतच जाइ । ज्ञानसूर्य तोही । ग्रासतसे ॥१७७९॥<br>
म्हणोनी मीपणा । टाकोनिया मना । ब्रह्म अनुमाना । आणावे रे ॥१७८०॥<br>
<p class="shl"><br>
मना ना कळे नाढळे रूप त्याचे । दुजेवीण ते ध्यान सर्वोत्तमाचे । <br>
तया खूण ते हीन दृष्टांत पाहे । तेथे संग निःसंग दोनी न साहे ॥१९२॥<br>
<p class="abhang"><br>
द्वैतपणाने रे । पाहू जाता त्यासी । परब्रह्म तूसी । आकळेना ॥१७८१॥<br>
तयाचे स्वरूप । कळेना मनासी । रूपही डोळ्यांसी । दिसेना रे ॥१७८२॥<br>
परब्रह्म नाही । इंद्रियगोचर । देहबुद्धी सार । दूर मना ॥१७८३॥<br>
दुजेपणावीण । भजसील त्यासी । येई अनुभवासी । तेचि तुज ॥१७८४॥<br>
तयाचे वर्णन । जावे करायासी । दृष्टांत द्यायासी । सापडेना ॥१७८५॥<br>
सर्वही दृष्टांत । पडतात फिके । परमात्मवस्तूते । वर्णिता रे ॥१७८६॥<br>
परब्रह्म एक । सर्वत्र संचले । तया न साहिले । द्वैतपण ॥१७८७॥<br>
परमात्मवस्तूचा । कोणाशी संयोग । कोणाशी वियोग । अज्ञान हे ॥१७८८॥  <br>
कल्पना या मना । असती सापेक्ष । कल्पनेचा पक्ष । दूर सांडी ॥१७८९॥<br>
अद्वैतभावाने । करूनिया ध्यान । मने सार मन । दूरवरी ॥१७९०॥<br>
<p class="shl"><br>
नव्हे जाणता नेणता देवराणा । न ये वर्णिता वेदशास्त्रां पुराणां । <br>
नव्हे दृश्य अदृश्य साक्षी तयाचा । श्रुती नेणती नेणाती अंत त्याचा ॥१९३॥<br>
<p class="abhang"><br>
परब्रह्मरूपी । जाणीवही नाही । नेणीवही नाही । बा रे मना ॥१७९१॥<br>
नेति नेति इति । वेद ते बोलती । शास्त्रे पुराणे ती । अपुरीच ॥१७९२॥<br>
वर्णावया त्यासी । सर्वही थकले । शब्दांनी धरिले । मौन बापा ॥१७९३॥<br>
पलिकडे रे ते । दृश्य अदृश्याच्या । मग साक्षी त्याचा । कोण असे ॥१७९४॥<br>
वेदांसीही त्याचा । लागेना रे अंत । असे ते अनंत । अवर्ण्य रे ॥१७९५॥ <br>
<p class="shl"><br>
वसे हृदयी देव तो कोण कैसा । पुसे आदरे साधकु प्रश्न ऐसा । <br>
देहे टाकिता देव कोठे रहातो । परि मागुता ठाव कोठे पहातो ॥१९४॥<br>
<p class="abhang"><br>
ते रे सांत नाही । अनंतही नाही । दृश्यादृश्य नाही । परब्रह्म ॥१७९६॥<br>
ते रे परब्रह्म । नाही स्थूल सूक्ष्म । आपलेही रूप । तेचि असे ॥१७९७॥<br>
हृदयी वसतो । देव रे कसा तो ।  प्रश्न हा पडतो । साधकासी ॥१७९८॥<br>
परब्रह्म रूप । असते अनंत । देहासी तो अंत । निश्चयत्वे ॥१७९९॥<br>
देहातच होती । आधी त्याची वस्ती । मग देहाअंती । जातो कोठे ॥१८००॥<br>
देहाच्या आधारे । देव जो राहतो । देह सांडिता तो । कोठे जाई ॥१८०१॥<br>
पुन्हा देहाधारे । कसा घेइ जन्म । अशी शंका येई । मनामधे ॥१८०२॥<br>
<p class="shl"><br>
वसे हृदयी देव तो जाण ऐसा । नभाचे परी व्यापकु जाण तैसा । <br>
सदा संचला येत ना जात काही । तयावीण कोठे रिता ठावा नाही ॥१९५॥<br>
<p class="abhang"><br>
हृदयी वास्तव्य । करणारा देव । मर्यादेचा भाव । त्यासी नाही ॥१८०३॥<br>
गगनाप्रमाणे । व्यापक तो जाण । उरला व्यापून । अंतर्बाह्य ॥१८०४॥<br>
परब्रह्म रूप । सर्वत्र संचले । ते रे ना जन्मले । निमलेही ॥१८०५॥<br>
मडके ते केले । किंवा ते फोडिले । आकाश राहिले । जैसे तैसे ॥१८०६॥<br>
सागरी तरंग । उठले रे मना । तेथे काय जन्मा । आले सांग ॥१८०७॥<br>
किंवा लाटेचा त्या । होताची रे अंत । तेथे काय मृत्य । झाले असे ॥१८०८॥<br>
आदिअंती एक । जलची राहिले । तेथे काही आले । गेलेही ना ॥१८०९॥<br>
देह ते जन्मले । राहिले नि गेले । देवा ना घडले । जाणे येणे ॥१८१०॥<br>
परब्रह्मरूप । सर्वत्र संचले । सर्वांसी व्यापिले । पूर्णपणे ॥१८११॥<br>
रीता ठाव नाही । तयाविण कोठे । सर्वत्र गोमटे । तेचि एक ॥१८१२॥<br>
<p class="shl"><br>
नभीं वावरे जो अणूरेणु काही । रिता ठाव या राघवेवीण नाही ।<br>
तया पाहता पाहता तेचि आले । तेथे लक्ष आलक्ष सर्वै बुडाले ॥१९६॥<br>
<p class="abhang"><br>
सूक्ष्म अणू व्यापे । जेवढी रे जागा । तेवढीही जागा । रीती नाही ॥१८१३॥<br>
विश्वी घनदाट । भरोनी राहिले । त्यानेच व्यापिले । सर्व काही ॥१८१४॥<br>
तेचि रूप असे । आपुल्याही देही । त्याचाच तू घेई । शोध मना ॥१८१५॥<br>
भजता ते रूप । होसील तद्रूप । द्वैत आपोआप । मावळेल ॥१८१६॥<br>
भजता तयासी । मनाचाच अंत । होईल निश्चित । सांगतसे ॥१८१७॥<br>
ज्या मनाने तुज  भास भासवले । विश्व दाखवले । सत्यत्वाने ॥१८१८॥<br>
तेचि मन मग । स्वरूपी रमेल । भ्रम तो करील । तोंड काळे ॥१८१९॥<br>
ज्ञाता ज्ञान ज्ञेय । त्रिपुटीचा लय । मग तुज काय । जन्ममृत्यू ॥१८२०॥<br>
<p class="shl"><br>
नभासारिखे रूप या राघवाचे । मनीं चिंतिता मूळ तूटे भवाचे ।<br>
तया पाहता देहबुद्धी उरेना । सदा सर्वदा आर्त पोटी पुरेना ॥१९७॥<br>
<p class="abhang"><br>
आकाशा सारिखे । रूप राघवाचे । चिंतन तयाचे । करताच ॥१८२१॥<br>
भवाचे ते मूळ । जाईल तुटोन । रमी तू म्हणोन । स्वरूपात ॥१८२२॥<br>
प्रचीती तयाची । येताच रे मना । जराहि उरेना । देहभाव ॥१८२३॥<br>
येता अनुभवा । मना आत्मसुख । इतर ते सुख । तुच्छ वाटे ॥१८२४॥<br>
सुखी रमण्याचा । स्वभाव मनाचा । आहे तुज त्याचा । परिचय ॥१८२५॥<br>
आत्मसुख श्रेष्ठ । अनंतपटीने । म्हणोनी भोगणे । संपेनाच ॥१८२६॥<br>
<p class="shl"><br>
नभे व्यापिले सर्व सृष्टीस आहे । रघूनायेका ऊपमा ते न साहे ।<br>
दुजेवीण जो तोचि तो हा स्वभावे । तया व्यापकु व्यर्थ कैसे म्हणावे ॥१९८॥<br>
<p class="abhang"><br>
नभाने व्यापिले । सर्वही सृष्टीस । परी हिणकस । दृष्टांत हा ॥१८२७॥<br>
असे नभाहून । परब्रह्म भिन्न । नभा असे जन्म । तमोगुणी ॥१८२८॥<br>
शोक आणि मोह । क्रोध आणि काम । अज्ञान नि भव । शून्यत्वही ॥१८२९॥<br>
सप्तगुणी युक्त । आकाश हे लिप्त । उपमेरहित । परब्रह्म ॥१८३०॥<br>
रामावीण काही । अरे येथे नाही । व्याप्य व्यापकही । भाषा खोटी ॥१८३१॥<br>
<p class="shl"><br>
अती जीर्ण विस्तीर्ण ते रूप आहे । तेथे तर्क संपर्क तोही न साहे ।<br>
अती गूढ ते दृढ तात्काळ सोपे । दुजेवीण जे खूण स्वामीप्रतापे ॥१९९॥<br>
<p class="abhang"><br>
परब्रह्मरूप । आहे सनातन । आणि ते विस्तीर्ण । सांगितले ॥१८३२॥<br>
तर्काची संगत । धरोनिया त्यासी । जासी पहायासी । सापडेना ॥१८३२॥<br>
असे तर्कातीत । पार ना लागत । होईना ते ज्ञात । अहंभावे ॥१८३३॥<br>
तयाचे स्वरूप । असते रे गूढ । धारणा ती दृढ । होईना बा ॥१८३४॥<br>
म्हणोनी संतांसी । जाऊनी शरण । तयांचे चरण । दृढ धरी ॥१८३५॥<br>
दाखवून देती । तयाचे रे वर्म । मार्ग तो सुगम । करिताती ॥१८३६॥<br>
तयांची ती कृपा । प्राप्त करी बापा । मार्ग हाचि सोपा । कैवल्याचा ॥१८३७॥<br>
त्यांचिया वाचून । नाही अधिकार । आत्मरूप थोर । दविण्याचा ॥१८३८॥<br>
<p class="shl"><br>
कळे आकळे रूप ते ज्ञान होता । तेथे आटली सर्वसाक्षी अवस्था । <br>
मना उन्मनी शब्द कुंठित आहे । तो गे तोचि तो राम सर्वत्र पाहे ॥२००॥<br>
<p class="abhang"><br>
सद्गुरुकृपेने । ज्ञान होता तुज । आकळे सहज । ब्रह्मरूप ॥१८३९॥<br>
आत्मस्वरूपात । मन होता लीन । तुझे द्रष्टेपण । त्येही संपे ॥१८४०॥<br>
संकल्प विकल्प । द्वैताचा हा खेळ । मना मावळेल । आत्मरूपी ॥१८४१॥<br>
मनाचे उन्मन । होईल रे मग । आत्मरूप भोग । सर्वकाळ ॥१८४२॥<br>
करावया जासी । तयाचे वर्णन । शब्द धरि मौन । निश्चयत्वे ॥१८४३॥<br>
वर्णवया त्यासी । यावे लागे द्वैती । मन ते स्वरूपी । मावळले ॥१८४४॥<br>
ऐशा या स्थितीचा । घेई अनुभव । पाही आत्मदेव । सर्वत्र तू ॥१८४५॥<br>
राघवाचा पंथ । सांगितला तुज । केले हितगुज । तुजपाशी ॥१८४६॥<br>
वाटचाल कशी । करावी तू हेही । स्पष्टपणे पाही । कथिले रे ॥१८४७॥<br>
याच मार्गाचा तू । होवोनिया पांथ । क्रमी रामपंथ । निश्चयाने ॥१८४८॥<br>
<p class="shl"><br>
कदा वोळखीमाजी दूजे दिसेना । मनी मानसी द्वैत काही वसेना । <br>
बहुता दिसां आपुली भेटी जाली । विदेहीपणे सर्व काया निवाली ॥२०१॥<br>
<p class="abhang"><br>
रामा व्यतिरिक्त । तुजसी कोठेही । दिसेना काहीही । बा रे मना ॥१८५०॥<br>
आत्मसाक्षात्कारी । साक्षित्व संपले । मनाचे जाहले । उन्मन रे ॥१८५१॥<br>
मायेचा पडदा । विरोनिया गेला । भेटी झाली जिवा । आणि शिवा ॥१८५२॥<br>
अनंत जन्मांचे । चुकले निधान । तेचि साधनेने । प्राप्त झाले ॥१८५३॥<br>
सद्गुरुकृपेचे । सामर्थ्य अगाध । भेटला साक्षात । आत्माराम ॥१८५४॥<br>
देहभावासीही । पडला विसर । आनंदासी भर । आला आला ॥१८५५॥<br>
झाले समाधान । जन्म झाला धन्य । झाले आत्मज्ञान । म्हणोनिया ॥१८५६॥<br>
<p class="shl"><br>
मना गूज रे तूज हे प्राप्त जाले । परी अंतरी पाहिजे यत्न केले । <br>
सदा श्रवणे पाविजे निश्चयासी । धरी सज्जनसंगती धन्य होसी ॥२०२॥<br>
<p class="abhang"><br>
तेच समाधान । सतत टिकण्या । प्रयत्न तू मना । करावेस ॥१८५७॥<br>
जाहले ते ज्ञान । म्हणोन साधन । मना तू सोडून । देऊ नको ॥१८५८॥<br>
बद्धाचा मुमुक्षु । साधनेने झाला । आणि सिद्ध झाला । साधनेने ॥१८५९॥<br>
सिद्ध अवस्थाही । रहण्या सहज । । यत्न मना तुज । करणे रे ॥१८६०॥<br>
पोट ते भरले । जेवण सोडले । ऐसे ना घडले । कधी बापा ॥१८६१॥<br>
सतत श्रवण । सतत मनन । सतत चिंतन । करावे रे ॥१८६२॥<br>
घेतली जरी ही । एकदा प्रचीती । रहावे त्या स्थिती । सर्वकाळ ॥१८६३॥<br>
ज्ञातेपणाचाही । सोडी अभिमान । संगत सज्जन । धरोनिया ॥१८६४॥   <br>
<p class="shl"><br>
मना सर्वहि संग सोडोनि द्यावा । अति आदरे सज्जनाचा धरावा । <br>
जयाचेनि संगे महा दुःख भंगे । जनीं साधनेवीण सन्मार्ग लागे ॥२०३॥<br>
<p class="abhang"><br>
देहाची संगती । विषयांची प्राप्ती । होई तुजप्रती । बा रे मना ॥१८६५॥<br>
देहप्रपंचाचा । सोडावा तो संग । अरे आत्मरंग । भोगण्यास ॥१८६६॥<br>
सर्वही तो संग । सोडोनिया द्यावा । परी तो धरावा । सज्जनांचा ॥१८६७॥<br>
जन्ममरणाचे । महादुःख नष्ट । संत संगतीत । होत असे ॥१८६८॥<br>
सज्जन संगती । गेले तरोनिया । पशू पक्षी स्त्रिया । आणि पापी ॥१८६९॥<br>
काय वर्णावी ती । सत्संग महती । तेच सोडविती । भवातून ॥१८७०॥<br>
सहज बोलणे । हित उपदेश । अज्ञानाचा पाश । तुटतसे ॥१८७१॥<br>
संत संगतीने । मार्ग तो सुगम । हेचि असे वर्म । सत्संगाचे ॥१८७२॥<br>
म्हणोनी सत्संग । सर्वदा धरावा । अभ्यास करावा । सर्वकाळ ॥१८७३॥<br>
<p class="shl"><br>
मना सांग हा सर्व संगास तोडी । मना संग हा मोक्ष तात्काळ जोडी ।<br>
मना संग साधका शीघ्र सोडी । मना संग द्वैत निःशेष मोडी ॥२०४॥	<br>
<p class="abhang"><br>
सज्जनसंगती । क्षीण त्या वासना । सहजचि मना । होत जाती ॥१८७४॥<br>
पौर्णिमेनंतर । चंद्र होई क्षीण । अवसेच्या दिनी । अदृश्य तो ॥१८७५॥<br>
तैशाच वासना । पावतात लोप । मना आपोआप । सत्संगती ॥१८७६॥<br>
संतांच्या संगती । मोक्षाची रे प्राप्ती । सोडविती अंती । भवातून ॥१८७७॥<br>
बंधनांचे पाश । गळून पडती । मग मोक्षस्थिती । सहजची ॥१८७८॥<br>
सजज्नसंगती । बाणते विरक्ती । आत्मरूप प्राप्ती । होई तुज ॥१७७९॥<br>
अनंत जन्मांचे । ठेवणे चुकले । प्राप्त ते जाहले । साधकासी ॥१८८०॥<br>
निःशेष मोडला । द्वैताचा रे बोध । अद्वैताचा बोध । दृढ झाला ॥१८८१॥<br>
<p class="shl"><br>
मनाची शते ऐकता दोष जाती । मतीमंद ते साधनायोग्य होती ।  <br>
चढे ज्ञान वैराग्य सामर्थ्य अंगी । म्हणे दास विश्वासता मुक्ति भोगी ॥ २०५॥<br>
<p class="abhang"><br>
बंध मोक्षालागी । कारण हे मन । तयासी म्हणोन । उपदेश ॥१८८२॥<br>
मना सांगितला । तुजसी हा बोध । मनाशी संवाद । साधी आता ॥१८८३॥<br>
आचार साधन । भक्ती आणि ज्ञान । मार्ग समजून । सांगितले ॥१८८४॥<br>
से ते चालावे । कसे ते बोलावे । कसे ते वागावे । जीवनात ॥१८८५॥<br>
सर्वकाही तुज । सांगितले स्पष्ट । विवेकाने इष्ट । मार्ग धरी ॥१८८६॥<br>
करिता श्रवण । सतत रे मना । दोष जे ते नाना । लुप्त होती ॥१८८७॥<br>
मतीमंद होती । साधनेसी योग्य । येई त्यांचे भाग्य । उदयाला ॥१८८८॥<br>
चढते वाढते । फळ ते लाभेल । जो जो रे वाचेल । मनोबोध ॥१८८९॥<br>
साधनेने वाढे । प्रेमाचा अंकुर । फोफावेल तरु । भक्तिमार्गे ॥१८९०॥<br>
विषयी वैराग्य । होईल उत्पन्न । तुज आत्मज्ञान । प्राप्त होई ॥१८९१॥<br>
ऐसे हे सामर्थ्य । तुजसी रे प्राप्त । मायेने तू लिप्त । नच होसी ॥१८९२॥<br>
दास म्हणताती । जे जे विश्वासती । तयांसी रे मुक्ती । प्राप्त होई ॥१८९३॥<br>
<br>
मनोबोध कूपी खोलून पाहिली । तेव्हा हाती आली । नाना रत्ने ॥१॥<br>
त्यांच्या त्या तेजाने । भुलोनिया गेले । म्हणोनिया केले । धाडस हे ॥२॥<br>
लागला जो अर्थ । या मनोबोधाचा । तोच सांगण्याचा । मोह केला ॥३॥<br>
नाना ग्रंथांचाही । घेतला आधार । ऋण त्यांचे फार । मजवर ॥४॥<br>
नाही अनुभव । नाही आत्मज्ञान । तरी निवेदन । केले असे ॥५॥<br>
अपराध क्षमा । करावा संतांनी । एक विनवणी । असे पायी ॥६॥<br>
मनोबोधरूपि अभंगसुमने । वाहिली प्रेमाने । दासपायी ॥७॥<br>
अभंग पुष्प हे । घ्यावे हो मानून । न्यावे उद्धरून । मजलागी ॥८॥<br>
शके एकोणीस । अकरा माझारी । दासनवमी आली । त्याच दिनी ॥९॥<br>
झाला असे पूर्ण । अर्थ अनुवाद । गुरु कृपावंत । म्हणोनिया ॥१०॥<br>
सद्गुरुकृपेने । मना जे भावले । तेच येथे केले । निवेदन ॥११॥<br>
मम शिरावरी । ठेविला हो हात । गुरु कृपवंत । पांवसीचा ॥१२॥<br>
स्वरूपानंद माझे । गुरुमहाराज । त्यांनीच हो मज । वदविले ॥१३॥<br>
परी दोष जे जे । त्यासी मी कारण । राहिले जे न्यून । क्षमावे ते ॥१४॥<br>
नंदकांता म्हणे । द्यावा मज ठाव । स्वामीपदी भाव । नित्य राहो ॥१५॥<br>
आता मज काही । उणे जगी नाही । रंगो निजरंगी । मन माझे ॥१६॥<br>
आहे माझी स्वामी । ऐसी हे मनीषा । तोडी भवपाशा । झडकरी ॥१७॥<br>
ऐसा कृपाहस्त । राहो सदोदित । हाच एक हेत । पूर्ण करी ॥१८॥<br>
नंदकांतेचे ह्या । शिर पायावरी । स्वामी तूच तारी । मायबापा ॥१९॥<br>
<br>
उदास वृत्तीने । रहावे देहात । सुख नि दुःखात । स्थिर राही ॥१८६६॥<br>
जल ते एकच । कारल्यात कडू । उसात ते गोड । असते रे ॥१८६७॥<br>
<br>
  *************<br></p>

</td>
</tr>

</table>
</body></html>
