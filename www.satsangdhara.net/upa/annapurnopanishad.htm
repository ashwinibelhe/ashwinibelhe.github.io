<html>
<head>
<meta http-equiv="content-type" content="text/html; charset=utf-8">
<title>॥ अन्नपूर्णोपनिषत् ॥ </title>
<link rel="stylesheet" type="text/css" href="../css/upa.css">
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="intro-upa.htm">प्रस्तावना</a></li>
		<li><a href="intro-dasho.htm">दशोपनिषदे</a></li>
		<li><a href="intro-vaishnavo.htm">वैष्णव उपनिषदे</a></li>
		<li><a href="intro-shaiva.htm">शैव उपनिषदे</a></li>
		<li><a href="intro-shakta.htm">शाक्त उपनिषदे</a></li>
		<li><a href="intro-samanya.htm">सामान्य उपनिषदे</a></li>
		<li><a href="intro-sanyasa.htm">संन्यास उपनिषदे</a></li>
		<li><a href="intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../db/das.htm">श्रीदासबोध</a></li>
			<li><a href="../db/bheemroopi-stotre.htm">भीमरूपी स्तोत्रे</a></li>
			<li><a href="../db/karuna-stotre.htm">करुणा स्तोत्रे</a></li>
			<li><a href="../db/bara-shate.htm">बारा ओव्याशते</a></li>
			<li><a href="../db/atmaram.htm">आत्माराम</a></li>
			<li><a href="../db/atmaram-viv.htm">आत्माराम-विवरण</a></li>
			<li><a href="../db/manache.htm">मनाचे श्लोक</a></li>
			<li><a href="../db/manache-viv.htm">मनाचे श्लोक - विवरण</a></li>
			<li><a href="../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="../ebh/intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="../ebh/intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../hansa/aagam-parichay.htm"><span>आगमसार</span></a></li>

			<li><a href="../hansa/laghuvv-parichay.htm">लघुवाक्यवृत्ति</a></li>
			
			<li><a href="../hansa/sadachar.htm">सदाचार</a></li>
			
			<li><a href="../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>

<body bgcolor="#ffeebb">
<table width="75%" align="center" bgcolor="#ffeebb">

<tr>
<td>
<br><p class="hdr1">॥ अन्नपूर्णोपनिषत् ॥ </p><br>

<br><p class="hdr4">
सर्वापह्नवसंसिद्धब्रह्ममात्रतयोज्ज्वलम् ।<br>
त्रैपदं श्रीरामतत्त्वं स्वमात्रमिति भावये ॥<br>
ॐ भद्रं कर्णेभिः श्रुणुयाम देवाः। भद्रं पश्येमाक्षभिर्यजत्राः। <br>
स्थिरैरङ्‌गैस्तुष्टुवासस्तनूभिः। व्यशेम देवहितं यदायुः॥ <br>
ॐ शान्तिः शान्तिः शान्तिः ॥ <br>
</p><br>

<p class="hdr4">
उपनिषद प्रारंभ </p><br>

<p class="sh">
प्रथमोध्यायः <br>
<br>
ब्रह्मजिज्ञासा <br>
<br>
निदाघो नाम योगीन्द्र ऋभुं ब्रह्मविदां वरम् । <br>
प्रणम्य दण्डवद्भूमावुत्थाय स पुनर्मुनिः ॥ १ ॥ <br>
आत्मतत्त्वमनुब्रूहीत्येवं पप्रच्छ सादरम् । <br>
कयोपासनया ब्रह्मन्नीदृशं प्राप्तवानसि ॥ २ ॥ <br>
तां मे ब्रूहि महाविद्यां मोक्षसाम्राज्यदायिनीम् । <br>
<br>
अन्नपूर्णामंत्रानुष्ठानेन आत्मज्ञानोदयः <br>
<br>
निदाघ त्वं कृतार्थोऽसि शृणु विद्यां सनातनीम् ॥ ३ ॥ <br>
यस्या विज्ञानमात्रेण जीवन्मुक्तो भविष्यसि । <br>
मूलशृङ्‌गाटमध्यस्था बिन्दुनादकलाऽऽश्रया ॥ ४ ॥ <br>
नित्यानन्दा निराधारा विख्याता विलसत्कचा । <br>
विष्टपेशी महालक्ष्मीः कामस्तारो नतिस्तथा ॥ ५ ॥ <br>
भगवत्यन्नपूर्णेति ममाभिलषितं ततः । <br>
अन्नं देहि ततः स्वाहा मन्त्रसारेति विश्रुता ॥ ६ ॥ <br>
सप्तविंशति वर्णात्मा योगिनीगणसेविता ॥ ७ ॥ <br>
ऐं ह्रीं सौः श्रीं क्लीं ॐ नमो भगवत्यन्नपूर्णे <br>
ममाभिलषितमन्नं देहि स्वाहा । <br>
इति पित्रोपदिष्टोऽस्मि तदादि नियमस्थितः । <br>
कृतवान् स्वाश्रमाचारो मन्त्रानुष्ठानमन्वहम् ॥ ८ ॥ <br>
एवं गते बहुदिने प्रादुरासीन्ममाग्रतः । <br>
अन्नपूर्णा विशालाक्षी स्मयमानमुखाम्बुजा ॥ ९ ॥ <br>
तां दृष्ट्‌वा दण्डवद्भूमौ नत्वा प्राञ्जलिरास्थितः । <br>
अहो वत्स कृतार्थोऽसि वरं वरय मा चिरम् ॥ १० ॥ <br>
एवमुक्तो विशालाक्ष्या मयोक्तं मुनिपुङ्‌गव । <br>
आत्मतत्त्वं मनसि मे प्रादुर्भवतु पार्वति ॥ ११ ॥ <br>
तथैवास्थिति मामुक्त्वा तत्रैवान्तरधीयत । <br>
तदा मे मतिरुत्पन्ना जगद्वैचित्र्यदर्शनात् ॥ १२ ॥ <br>
<br>
पञ्चविधभ्रमनिवृत्तिः <br>
<br>
भ्रमः पञ्चविधो भाति तदेवेह समुच्यते । <br>
जीवेश्वरौ भिन्नरूपाविति प्राथमिको भ्रमः ॥ १२ ॥ <br>
आत्मनिष्ठं कर्तृगुणं वास्तवं वा द्वितीयकः । <br>
शरीरत्रयसंयुक्तजीवः सङ्‌गी तृतीयकः ॥ १३ ॥ <br>
जगत्कारणरूपस्य विकारित्वं चतुर्थकः । <br>
कारणाद्‌भिन्नजगतः सत्यत्वं पञ्चमो भ्रमः । <br>
पञ्चभ्रमनिवृत्तिश्च तदा स्फुरति चेतसि ॥ १५ ॥ <br>
बिम्बप्रतिबिम्बदर्शनेन भेदभ्रमो निवृत्तः । <br>
स्फटिकलोहितदर्शनेन पारमार्थिककर्तृत्वभ्रमो निवृत्तः । <br>
घटमठाकाशदर्शनेन सङ्‌गीति भ्रमो निवृत्तः । <br>
रज्जुसर्पदर्शनेन कारणाद्‌भिन्नजगतः सत्यत्वभ्रमो निवृत्तः । <br>
कनकरुचकदर्शनेन विकारित्वभ्रमो निवृत्तः ॥ १५-१ ॥ <br>
तदाप्रभृति मच्चित्तं ब्रह्माकारमभूत्स्वयम् । <br>
निदाघ त्वमपीत्थं हि तत्त्वज्ञानमवाप्नुहि ॥ १६ ॥ <br>
<br>
स्वस्वरूपानुसन्धानम् <br>
<br>
निदाघः प्रणतो भूत्वा ऋभुं पप्रच्छ सादरम् । <br>
ब्रूहि मे श्रद्दधानाय ब्रह्मविद्यामनुत्तमाम् ॥ १७ ॥ <br>
तथेत्याह ऋभुः प्रीतस्तत्त्वज्ञानं वदामि ते । <br>
महाकर्ता महाभोक्ता महात्यागी भवानघ । <br>
स्वस्वरूपानुसन्धानमेवं कृत्वा सुखी भव ॥ १८ ॥ <br>
नित्योदितं विमलमाद्यमनतरूपं <br>
  ब्रह्मास्मि नेतरकलाकलनं हि किंचित् । <br>
इत्येव भावय निरञ्जनतामुपेतो <br>
  निर्वाणमेहि सकलामलशान्तवृत्तिः ॥ १९ ॥ <br>
यदिदं दृश्यते किंचित् तत्तन्नास्तीति भावय । <br>
यथा गन्धर्वनगरं यथा वारि मरुस्थले ॥ २० ॥ <br>
यत्तु नो दृश्यते किंचिद्यन्नु किंचिदिव स्थितम् । <br>
मनःषष्ठेन्द्रियातीतं तन्मयो भव वै मुने ॥ २१ ॥ <br>
अविनाशि चिदाकाशं सर्वात्मकमखण्डितम् । <br>
नीरन्ध्रं भूरिवाशेषं तदस्मीति विभावय ॥ २२ ॥ <br>
<br>
सत्तासामान्यदृष्टीः <br>
<br>
यदा संक्षीयते चित्तमभावात्यन्तभावनात् । <br>
चित्सामान्यस्वरूपस्य सत्तासामान्यता तदा ॥ २३ ॥ <br>
नूनं चैत्यांशरहिता चिद्यदाऽऽत्मनि लीयते । <br>
असद्‌रूपवदत्यच्छा सत्तासामान्यता तदा ॥ २४ ॥ <br>
दृष्टिरेषा हि परमा सदेहादेहयोः समा । <br>
मुक्तयोः संभवत्येव तुर्यातीतपदाभिधा ॥ २५ ॥ <br>
व्युत्थितस्य भवत्येषा समाधिस्थस्य चानघ । <br>
ज्ञस्य केवलमज्ञस्य न भवत्येव बोधजा ॥ २६ ॥ <br>
अनानन्दसमानन्दमुग्धमुग्धमुखद्युतिः । <br>
चिरकालपरिक्षीणमननादिपरिभ्रमः । <br>
पदमासाद्यते पुण्यं प्रज्ञयैवैकया तथा ॥ २७ ॥ <br>
<br>
वस्तुतत्त्वज्ञानार्था समाधिः <br>
<br>
इमं गुणसमाहारमनात्मत्वेन पश्यतः । <br>
अन्तःशीतलया याऽसौ समाधिरिति कथ्यते ॥ २८ ॥ <br>
अवासनं स्थिरं प्रोक्तं मनोध्यानं तदेव च । <br>
तदेव केवलीभानं शान्ततैव च तत्सदा ॥ २९ ॥ <br>
तनुवासनमत्युच्चैः पदायोद्यतमुच्यते । <br>
अवासगं मनोऽकर्तृपदं तस्मादवाप्यते ॥ ३० ॥ <br>
घनवासनमेतत्तु चेतःकर्तृत्वभावनम् । <br>
सर्वदुःखप्रदं तस्माद्वासनां तनुतां नयेत् ॥ ३१ ॥ <br>
चेतसा सम्परित्यज्य सर्वभावात्मभावनाम् । <br>
सर्वमाकाशतामेति नित्यमन्तर्मुखस्थितेः ॥ ३२ ॥ <br>
यथा विपणगा लोका विहरन्तोऽप्यसत्समाः । <br>
असंबन्धात्तथा ज्ञस्य ग्रामोऽपि विपिनोपमः ॥ ३३ ॥ <br>
अन्तर्मुखतया नित्यं सुप्तो बुद्धो व्रजन् पठन् । <br>
पुरं जनपदं ग्राममरण्यमिव पश्यति ॥ ३४ ॥ <br>
अन्तःशीतलतायां तु लब्धायां शीतलं जगत् । <br>
अन्तस्तृष्णोपतप्तानां दावदाहमयं जगत् ॥ ३५ ॥ <br>
भवत्यखिलजन्तूनां यदन्तस्तद्बहिः स्थितम् ॥ ३६ ॥ <br>
यस्त्वात्मरतिरेवान्तः कुर्वन् कर्मेन्द्रियैः क्रियाः । <br>
न वशो हर्षशोकाभ्यां स समाहित उच्यते ॥ ३७ ॥ <br>
आत्मवत्सर्वभूतानि परद्रव्याणि लोष्टवत् । <br>
स्वभावादेव न भयाद्यः पश्यति स पश्यति ॥ ३८ ॥ <br>
अद्यैव मृतिरायातु कल्पान्तनिचयेन वा । <br>
नासौ कलङ्‌कमाप्नोति हेम पङ्‌कगतं यथा ॥ ३९ ॥ <br>
<br>
विचारेण समाधिस्सिद्धिः <br>
<br>
कोऽहं कथमिदं किं वा कथं मरणजन्मनी । <br>
विचारयान्तरे वेत्थं महत्तत्फलमेष्यसि ॥ ४० ॥ <br>
विचारेण परिज्ञातस्वभावस्य सतस्तव । <br>
मनः स्वरूपमुत्सृज्य शममेष्यति विज्वरम् ॥ ४१ ॥ <br>
विज्वरत्वं गतं चेतस्तव संसारवृत्तिषु । <br>
न निमज्जति तद्‌ब्रह्मन् गोष्पदेष्विव वारणः ॥ ४२ ॥ <br>
कृपणं तु मनो ब्रह्मन् गोष्पदेऽपि निमज्जति । <br>
कार्ये गोष्पदतोयेऽपि विशीर्णो मशको यथा ॥ ४३ ॥ <br>
यावद्यावन्मुनिश्रेष्ठ स्वयं संतज्यतेऽखिलम् । <br>
तावत्तावत् परालोकः परमात्मैव शिष्यते ॥ ४४ ॥ <br>
यावत्सर्वं न संत्यक्तं तावदात्मा न लभ्यते । <br>
सर्ववस्तुपरित्यागे शेष आत्मेति कथ्यते ॥ ४५ ॥ <br>
आत्मावलोकनार्थं तु तस्मात् सर्वं परित्यजेत् । <br>
सर्वं संत्यज्य दूरेण यच्छिष्टं तन्मयो भव ॥ ४६ ॥ <br>
सर्वं किंचिदिदं दृश्यं दृश्यते यज्जगद्‌गतम् । <br>
चिन्निष्पन्दांशमात्रं तन्नान्यत् किंचन शाश्वतम् ॥ ४७ ॥ <br>
समाहिता नित्यतृप्ता यथाभूतार्थदर्शिनी । <br>
ब्रह्मन् समाधिशब्देन परा प्रज्ञोच्यते बुधैः ॥ ४८ ॥ <br>
अक्षुब्धा निरहंकारा द्वन्द्वेष्वननुपातिनी । <br>
प्रोक्ता समाधिशब्देन मेरोः स्थिरतरा स्थितिः ॥ ४९ ॥ <br>
निश्चिता विगताभीष्टा हेयोपदेयवर्जिता । <br>
ब्रह्मन् समाधिशब्देन परिपूर्णा मनोगतिः ॥ ५० ॥ <br>
केवलं चित्प्रकाशांशकल्पिता स्थिरतां गता ।  <br>
तुर्या सा प्राप्यते दृष्टिर्महद्‌भिर्वेदवित्तमैः ॥ ५१ ॥ <br>
अदूरगतसादृश्या सुषुप्तस्योपलक्ष्यते । <br>
मनोहंकारविलये सर्वभावान्तरस्थिता ॥ ५२ ॥ <br>
समुदेति परानन्दा या तनुः पारमेश्वरी । <br>
मनसैव मनश्छित्त्वा सा स्वयं लभ्यते गतिः ॥ ५३ ॥ <br>
तदनु विषयवासनाविनाश- <br>
&nbsp;&nbsp;&nbsp;&nbsp;  स्तदनु शुभः परमस्फुटप्रकाशः । <br>
तदनु च समतावशात् स्वरूपे <br>
&nbsp;&nbsp;&nbsp;&nbsp;  परिणमनं महतामचिन्त्यरूपम् ॥ ५४ ॥ <br>
अखिलमिदमनन्तमनन्तमात्मतत्त्वं <br>
&nbsp;&nbsp;&nbsp;&nbsp;  दृढपरिणामिनि चेतसि स्थितोऽन्तः । <br>
बहिरुपशमिते चराचरात्मा <br>
&nbsp;&nbsp;&nbsp;&nbsp;  स्वयमनुभूयत एव देवदेवः ॥ ५५ ॥ <br>
असक्तं निर्मलं चित्तं युक्तं संसार्यविस्फुटम् । <br>
सक्तं तु दीर्घतपसा मुक्तमप्यतिबद्धवत् ॥ ५६ ॥ <br>
अन्तःसंसक्तिनिर्मुक्तो जीवो मधुरवृत्तिमान् । <br>
बहिः कुर्वन्नकुर्वन्वा कर्ता भोक्ता न हि क्वचित् ॥ ५७ ॥ <br>
इति प्रथमोऽध्यायः ॥ १ ॥ <br>
<br>
<br>
द्वितीयोऽध्यायः <br>
<br>
बन्धहेतुसङ्‌गलक्षणम् <br>
<br>
निदाघः  <br>
सङ्‌गः कीदृश इत्युक्तः कश्च बन्धाय देहिनाम् । <br>
कश्च मोक्षाय कथितः कथं त्वेष चिकित्स्यते ॥ १ ॥ <br>
देहदेहिविभागैकपरित्यागेन भावना । <br>
देहमात्रे हि विश्वासः सङ्‌गो बन्धाय कथ्यते ॥ २ ॥ <br>
<br>
असङ्‌गत्वं मोक्षसाधनम् <br>
<br>
सर्वमात्मेदमत्राहं किं वाञ्छामि त्यजामि किम् । <br>
इत्यसङ्‌गस्थितिं विद्धि जीवन्मुक्ततनुस्थिताम् ॥ ३ ॥ <br>
नाहमस्मि न चान्योऽस्ति न चायं न च नेतरः । <br>
सोऽसङ्‌ग इति संप्रोक्तो ब्रह्मास्मीत्येव सर्वदा ॥ ४ ॥ <br>
नाभिनन्दति नैष्कर्म्यं न कर्मस्वनुषज्यते । <br>
सुसमो यः परित्यागी सोऽसंसक्त इति स्मृतः ॥ ५ ॥ <br>
सर्वकर्मफलादीनां मनसैव न कर्मणा । <br>
निपुणो यः परित्यागी सोऽसंसक्त इति स्मृतः ॥ ६ ॥ <br>
<br>
संकल्पवर्जनेन आत्मरतिप्राप्तिः <br>
<br>
असंकल्पेन सकलाश्चेष्टा नाना विजृम्भिताः । <br>
चिकित्सिता भवन्तीह श्रेयः सम्पादयन्ति हि ॥ ७ ॥ <br>
न सक्तमिह चेष्टासु न चिन्तासु न वस्तुषु । <br>
न गमागमचेष्टासु न कालकलनासु च ॥ ८ ॥ <br>
केवलं चिति विश्रम्य किंचिच्चैत्यावलंब्यपि । <br>
सर्वत्र नीरसमिह तिष्ठत्यात्मरसं मनः ॥ ९ ॥ <br>
व्यवहारमिदं सर्वं मा करोतु करोतु वा । <br>
अकुर्वन् वापि कुर्वन् वा जीवः स्वात्मरतिक्रियः ॥ १० ॥ <br>
<br>
जाग्रत्येव सुषुप्तता <br>
<br>
अथवा तमपि त्यक्त्वा चैत्यांशं शान्तचिद्घनः । <br>
जीवस्तिष्ठति संशान्तो ज्वलन्मणिरिवात्मनि ॥ ११ ॥ <br>
चित्ते चैत्यदशाहीने या स्थितिः क्षीणचेतसाम् । <br>
सोच्यते शान्तकलना जाग्रत्येव सुषुप्तता ॥ १२ ॥ <br>
<br>
तुरीया स्थितिः जीवन्मुक्तिः <br>
<br>
एषा निदाघ सौषुप्तस्थितिरभ्यासयोगतः । <br>
प्रौढा सती तुरीयेति कथिता तत्त्वकोविदैः ॥ १३ ॥ <br>
अस्यां तुरीयावस्थायां स्थितिं प्राप्याविनाशिनीम् । <br>
आनन्दैकान्तशीलत्वादनानन्दपदं गतः ॥ १४ ॥ <br>
अनानन्दमहानन्दकालातीतस्ततोऽपि हि । <br>
मुक्त इत्युच्यते योगी तुर्यातीतपदं गतः ॥ १५ ॥ <br>
परिगलितसमस्तजन्मपाशः <br>
&nbsp;&nbsp;&nbsp;&nbsp;  सकलविलीनतमोमयाभिमानः । <br>
परमरसमयीं परात्मसत्तां <br>
&nbsp;&nbsp;&nbsp;&nbsp;  जलगतसैन्धवखण्डवन्महात्मा ॥ १६ ॥ <br>
	<br>
प्रत्यगभिन्नब्रह्मदृष्टिविधानम् <br>
<br>
जडाजडदृशोर्मध्ये यत्तत्त्वं पारमार्थिकम् । <br>
अनुभूतिमयं तस्मात् सारं ब्रह्मेति कथ्यते ॥ १७ ॥ <br>
दृश्यसंवलितो बन्धस्तन्मुक्तौ मुक्तिरुच्यते । <br>
द्रव्यदर्शनसंबन्धे यानुभूतिरनामया ॥ १८ ॥ <br>
तामवष्टभ्य तिष्ठ त्वं सौषुप्तीं भजते स्थितिम् । <br>
सैव तुर्यत्वमाप्नोति तस्यां दृष्टिं स्थिरां कुरु ॥ १९ ॥ <br>
आत्माऽस्थूलो न चैवाणुर्न प्रत्यक्षो न चेतरः । <br>
न चेतनो न च जडो न चैवासन्न सन्मयः ॥ २० ॥ <br>
नाहं नान्यो न चैवैको न चानेकोऽद्वयोऽव्ययः । <br>
यदीदं दृश्यतां प्राप्तं मनः सर्वेन्द्रियास्पदम् ॥ २१ ॥ <br>
<br>
मोक्षलक्षणम् <br>
<br>
दृश्यदर्शनसंबन्धे यत्सुखं पारमार्थिकम् । <br>
तदतीतं पदं यस्मात्तन्न किंचिदिवैव तत् ॥ २२ ॥ <br>
न मोक्षो नभसः पृष्ठे न पाताले न भूतले । <br>
सर्वाशासंक्षये चेतःक्षयो मोक्ष इतीष्यते ॥ २३ ॥ <br>
मोक्षो मेऽस्त्विति चिन्ताऽन्तर्जाता चेदुत्थितं मनः । <br>
मननोत्थे मनस्यैष बन्धः सांसारिको दृढः ॥ २४ ॥ <br>
तदमार्जनमात्रं हि महासंसारतां गतम् । <br>
तत्प्रमार्जनमात्रं तु मोक्ष इत्यभिधीयते ॥ २५ ॥ <br>
<br>
जीवन्मुक्तसमाचारः <br>
<br>
आत्मन्यतीते सर्वस्मात्सर्वरूपेऽथ वा तते । <br>
को बन्धः कश्च वा मोक्षो निर्मूलं मननं कुरु ॥ २६ ॥ <br>
अध्यात्मरतिराशान्तः पूर्णपावनमानसः । <br>
प्राप्तानुत्तमविश्रान्तिर्न किंचिदिह वाञ्छति ॥ २७ ॥ <br>
सर्वाधिष्ठानसन्मात्रे निर्विकल्पे चिदात्मनि । <br>
यो जीवति गतस्नेहः स जीवन्मुक्त उच्यते ॥ २८ ॥ <br>
नापेक्षते भविष्यच्च वर्तमाने न तिष्ठति । <br>
न संस्मरत्यतीतं च सर्वमेव करोति च ॥ २९ ॥ <br>
अनुबन्धपरे जन्तावसंसर्गमनाः सदा । <br>
भक्ते भक्तसमाचरः शठे शठ इव स्थितः ॥ ३० ॥ <br>
बालो बालेषु वृद्धेषु वृद्धो धीरेषु धैर्यवान् । <br>
युवा यौवनवृत्तेषु दुःखितेषु सुदुःखधीः ॥ ३१ ॥ <br>
धीरधीरुदितानन्दः पेशलः पुण्यकीर्तनः । <br>
प्राज्ञः प्रसन्नमधुरो दैन्यादपगताशयः ॥ ३२ ॥ <br>
अभ्यासेन परिस्पन्दे प्राणानां क्षयमागते । <br>
मनः प्रशममायाति निर्वाणमवशिष्यते ॥ ३३ ॥ <br>
यतो वाचो निवर्तन्ते विकल्पकलनान्विताः । <br>
विकल्पसंक्षयाज्जन्तोः पदं तदवशिष्यते ॥ ३४ ॥ <br>
<br>
कैवल्यलक्षणं सम्यग्दर्शनम् <br>
<br>
अनाद्यन्तावभासात्मा परमात्मैव विद्यते । <br>
इत्येतन्निश्चयं स्फारं सम्यग्ज्ञानं विदुर्बुधाः ॥ ३५ ॥ <br>
यथाभूतार्थदर्शित्वमेतावद्भुवनत्रये । <br>
यदात्मैव जगत्सर्वमिति निश्चित्य पूर्णता ॥ ३६ ॥ <br>
सर्वमात्मैव कौ दृष्टौ भावाभावौ क्व वा स्थितौ । <br>
क्व बन्धमोक्षकलने ब्रह्मैवेदं विजृम्भते ॥ ३७ ॥ <br>
सर्वमेकं परं व्योम को मोक्षः कस्य बन्धता । <br>
ब्रह्मेदं बृंहिताकारं बृहद्बृहदवस्थितम् । <br>
दूरादस्तमितद्वित्वं भवात्मैव त्वमात्मना ॥ ३८ ॥  <br>
सम्यगालोकिते रूपे काष्ठपाषाणवाससाम् । <br>
मनागपि न भेदोऽस्ति क्वासि संकल्पनोन्मुखः ॥ ३९ ॥ <br>
आदावन्ते च संशान्तस्वरूपमविनाशि यत् । <br>
वस्तूनामात्मनश्चैतत्तन्मयो भव सर्वदा ॥ ४० ॥ <br>
द्वैताद्वैतसमुद्‌भेदैर्जरामरणविभ्रमैः । <br>
स्फुरत्यात्मभिरात्मैव चित्तैरब्धीव वीचिभिः ॥ ४१ ॥ <br>
आपत्करञ्जपरशुं पराया निर्वृतेः पदम् । <br>
शुद्धमात्मानमालिङ्‌ग्य नित्यमन्तस्थया धिया । <br>
यः स्थितस्तं क आत्मेह भोगो बाधयितुं क्षमः ॥ ४२ ॥ <br>
कृतस्फारविचारस्य मनोभोगादयोऽरयः । <br>
मनागपि न भिन्दन्ति शैलं मन्दानिला इव ॥ ४३ ॥ <br>
नानात्वमस्ति कलनासु न वस्तुतोऽन्त- <br>
&nbsp;&nbsp;&nbsp;&nbsp; र्नानाविधासु सरसीव जलादिवान्यत् । <br>
इत्येकनिश्चयमयः पुरुषो विमुक्त <br>
&nbsp;&nbsp;&nbsp;&nbsp; इत्युच्यते समवलोकितसम्यगर्थः ॥ ४४ ॥ <br>
इति द्वितीयोऽध्यायः ॥ २ ॥ <br>
<br>
तृतीयोऽध्यायः <br>
<br>
विदेहमुक्तिस्वरूपजिज्ञासा <br>
विदेहमुक्तेः किं रूपं तद्वान् को वा महामुनिः । <br>
कं योगं समुपस्थाय प्राप्तवान्परमं पदम् ॥ १ ॥ <br>
<br>
जीवन्मुक्तस्य इन्द्रियमनोनिग्रहप्रकारः <br>
सुमेरोर्वसुधापीठे माण्डव्यो नाम वै मुनिः । <br>
कौण्डिन्यात्तत्त्वमास्थाय जीवन्मुक्तो भवत्यसौ ॥ २ ॥ <br>
जीवन्मुक्तिदशां प्राप्य कदाचिद्‌ब्रह्मवित्तमः । <br>
सर्वेन्द्रियाणि संहर्तुं मनश्चक्रे महामुनिः ॥ ३ ॥ <br>
बद्धपद्मासनस्तिष्ठन्नर्धोन्मीलितलोचनः । <br>
बाह्यानाभ्यान्तरांश्चैव स्पर्शान्परिहरञ्छनैः ॥ ४ ॥ <br>
ततः स्वमनसः स्थैर्यं मनसा विगतैनसा । <br>
अहो नु चञ्चलमिदं प्रत्याहृतमपि स्फुटम् ॥ ५ ॥ <br>
पटाद्घटमुपायाति घटाच्छकटमुत्कटम् । <br>
चित्तमर्थेषु चरति पादपेष्विव मर्कटः ॥ ६ ॥ <br>
पञ्च द्वाराणि मनसा चक्षुरादीन्यमून्यलम् । <br>
बुद्धीन्द्रियाभिधानानि तान्येवालोकयाम्यहम् ॥ ७ ॥ <br>
हन्तेन्द्रियगणा यूयं त्यजथाकुलतां शनैः । <br>
चिदात्मा भगवान् सर्वसाक्षित्वेन स्थितोऽस्म्यहम् ॥ ८ ॥ <br>
<br>
तुरीयस्थितिः <br>
<br>
तेनात्मना बहुज्ञेन निर्ज्ञाताश्चक्षुरादयः । <br>
परिनिर्वामि शान्तोऽस्मि दिष्ट्यास्मि विगतज्वरः ॥ ९ ॥ <br>
स्वात्मन्येवावतिष्ठेऽहं तुर्यरूपपदेऽनिशम् । <br>
अन्तरेव शशामास्य क्रमेण प्राणसन्ततिः ॥ १० ॥ <br>
ज्वालाजालपरिस्पन्दो दग्धेन्धन इवानलः । <br>
तदितोऽस्तं गत इव ह्यस्तं गत इवोदितः ॥ ११ ॥ <br>
समः समरसाभासस्तिष्ठामि स्वच्छतां गतः । <br>
प्रबुद्धोऽपि सुषुप्तिस्थः सुषुप्तिस्थः प्रबुद्धवान् ॥ १२ ॥ <br>
तुर्यमालम्ब्य कायान्तस्तिष्ठामि स्तम्भितस्थितिः । <br>
सबाह्याभ्यन्तरान् भावान् स्थूलान् सूक्ष्मतरानपि ॥ १३ ॥ <br>
त्रैलोक्यसंभवांस्त्यक्त्वा संकल्पैकविनिर्मितान् । <br>
सह प्रणवपर्यन्तदीर्घनिःस्वनतन्तुना ॥ १४ ॥ <br>
जहाविन्द्रियतादात्म्यं जालं खग इवानलः । <br>
ततोऽङ्‌गसंविदं स्वच्छां प्रतिभासमुपागताम् ॥ १५ ॥ <br>
सद्योजातशिशुज्ञानं प्राप्तवान्मुनिपुङ्‌गवः । <br>
जहौ चित्तं चैत्यदशां स्पन्दशक्तिमिवानिलः ॥ १६ ॥ <br>
चित्सामान्यमथासाद्य सत्तामात्रात्मकं ततः । <br>
सुषुप्तपदमालम्ब्य तस्थौ गिरिरिवाचलः ॥ १७ ॥ <br>
<br>
तुरीयतुरीयावस्थितिः <br>
<br>
सुषुप्तस्थैर्यमासाद्य तुर्यरूपमुपाययौ । <br>
निरानन्दोऽपि सानन्दः सच्चासच्च बभूव सः ॥ १८ ॥ <br>
ततस्तत्संबभूवासौ यद्‌गिरामप्यगोचरम् । <br>
यच्छून्यवादिनां शून्यं ब्रह्म ब्रह्मविदां च यत् ॥ १९ ॥ <br>
विज्ञानमात्रं विज्ञानविदां यदमलात्मकम् । <br>
पुरुषः सांख्यदृष्टीनामीश्वरो योगवादिनाम् ॥ २० ॥ <br>
शिवः शैवागमस्थानां कालः कालैकवादिनाम् । <br>
यत्सर्वशास्त्रसिद्धान्तं यत्सर्वहृदयानुगम् ॥ २१ ॥ <br>
यत्सर्वं सर्वगं वस्तु यत्तत्त्वं तदसौ स्थितः । <br>
यदनुक्तमनिष्पन्दं दीपकं तेजसामपि ॥ २२ ॥ <br>
स्वानुभूत्यैकमानं च यत्तत्त्वं तदसौ स्थितः । <br>
यदेकं चाप्यनेकं च साञ्जनं च निरञ्जनम् । <br>
यत्सर्वं चाप्यसर्वं च यत्तत्त्वं तदसौ स्थितः ॥ २३ ॥ <br>
अजममरमनाद्यमाद्यमेकं <br>
&nbsp;&nbsp;&nbsp;&nbsp;  पदममलं सकलं च निष्कलं च । <br>
स्थित इति स तदा नभःस्वरूपा- <br>
&nbsp;&nbsp;&nbsp;&nbsp;  दपिविमलस्थितिरीश्वरः क्षणेन ॥ २४ ॥ <br>
इति तृतीयोऽध्यायः ॥ ३ ॥ <br>
<br>
<br>
चतुर्थोऽध्यायः <br>
<br>
जीवन्मुक्तस्य किं लक्ष्म ह्याकाशगमनादिकम् । <br>
तथा चेन्मुनिशार्दूल तत्र नैव प्रलक्ष्यते ॥ १ ॥ <br>
अनात्मविदमुक्तोऽपि नभोविहरणादिकम् । <br>
द्रव्यमन्त्रक्रियाकालशक्त्याऽऽप्नोत्येव स द्विजः ॥२ ॥ <br>
नात्मज्ञस्यैष विषय आत्मज्ञो ह्यात्ममात्रदृक् । <br>
आत्मनाऽऽत्मनि संतृप्तो नाविद्यामनुधावति ॥ ३ ॥ <br>
ये ये भावाः स्थिता लोके तानविद्यामयान्विदुः । <br>
त्यक्ताविद्यो महायोगी कथं तेषु निमज्जति ॥ ४ ॥ <br>
यस्तु मूढोऽल्पबुद्धिर्वा सिद्धिजालानि वाञ्छति । <br>
सिद्धिसाधनैर्योगैस्तानि साधयति क्रमात् ॥ ५ ॥ <br>
द्रव्यमन्त्रक्रियाकालयुक्तयः साधुसिद्धिदाः । <br>
परमात्मपदप्राप्तौ नोपकुर्वन्ति काश्चन ॥ ६ ॥ <br>
यस्येच्छा विद्यते काचित्सा सिद्धिं साधयत्यहो । <br>
निरिच्छोः परिपूर्णस्य नेच्छा संभवति क्वचित् ॥ ७ ॥ <br>
सर्वेच्छाजालसंशान्तावात्मलाभो भवेन्मुने । <br>
स कथं सिद्धिजालानि नूनं वाञ्छन्त्यचित्तकः ॥ ८ ॥ <br>
अपि शीतरुचावर्के सुतीक्ष्णेऽपीन्दुमण्डले । <br>
अप्यधः प्रसरत्यग्नौ जीवन्मुक्तो न विस्मयी ॥ ९ ॥ <br>
अधिष्ठाने परे तत्त्वे कल्पिता रज्जुसर्पवत् । <br>
कल्पिताश्चर्यजालेषु नाभ्युदेति कुतूहलम् ॥ १० ॥ <br>
ये हि विज्ञातविज्ञेया वीतरागा महाधियः । <br>
विच्छिन्नग्रन्थयः सर्वे ते स्वतन्त्रास्तनौ स्थिताः ॥ ११ <br>
सुखदुःखदशाधीरं साम्यान्न प्रोद्धरन्ति यम् । <br>
निश्वासा इव शैलेन्द्रं चित्तं तस्य मृतं विदुः ॥ १२ ॥ <br>
आपत्कार्पण्यमुत्साहो मदो मान्द्यं महोत्सवः । <br>
यं नयन्ति न वैरूप्यं तस्य नष्टं मनो विदुः ॥ १३ ॥ <br>
द्विविधचित्तनाशोऽस्ति सरूपोऽरूप एव च । <br>
जीवन्मुक्तौ सरूपः स्यादरूपो देहमुक्तिगः ॥ १४ ॥ <br>
चित्तसत्तेह दुःखाय चित्तनाशः सुखाय च । <br>
चित्तसत्तां क्षयं नीत्वा चित्तं नाशमुपानयेत् ॥ १५ ॥ <br>
मनस्तां मूढतां विद्धि यदा नश्यति सानघ । <br>
चित्तनाशाभिधानं हि तत्स्वरूपमितीरितम् ॥ १६ ॥ <br>
मैत्र्यादिभिर्गुणैर्युक्तं भवत्युत्तमवासनम् । <br>
भूयो जन्मविनिर्मुक्तं जीवन्मुक्तस्य तन्मनः ॥ १७ ॥ <br>
सरूपोऽसौ मनोनाशो जीवन्मुक्तस्य विद्यते । <br>
निदाघाऽरूपनाशस्तु वर्तते देहमुक्तिके ॥ १८ ॥ <br>
विदेहमुक्त एवासौ विद्यते निष्कलात्मकः । <br>
समग्राग्र्यगुणाधारमपि सत्त्वं प्रलीयते ॥ १९ ॥ <br>
विदेहमुक्तौ विमले पदे परमपावने । <br>
विदेहमुक्तिविषये तस्मिन्सत्त्वक्षयात्मके ॥ २० ॥ <br>
चित्तनाशे विरूपाख्ये न किंचिदिह विद्यते । <br>
न गुणा नागुणास्तत्र न श्रीर्नाश्रीर्न लोकता ॥ २१ ॥ <br>
न चोदयो नास्तमयो न हर्षामर्षसंविदः । <br>
न तेजो न तमः किंचिन्न सन्ध्यादिनरात्रयः । <br>
न सत्तापि न चासत्ता न च मध्यं हि तत्पदम् ॥ २२ ॥ <br>
ये हि पारं गता बुद्धेः संसाराडम्बरस्य च । <br>
तेषां तदास्पदं स्फारं पवनानामिवाम्बरम् ॥ २३ ॥ <br>
संशान्तदुःखमजडात्मकमेकसुप्त- <br>
&nbsp;&nbsp;&nbsp;&nbsp;  मानन्दमन्थरमपेतरजस्तमो यत् । <br>
आकाशकोशतनवोऽतनवो महान्त- <br>
&nbsp;&nbsp;&nbsp;&nbsp;  स्तस्मिन्पदे गलितचित्तलवा भवन्ति ॥ २४ ॥ <br>
हे निदाघ महाप्राज्ञ निर्वासनमना भव । <br>
बलाच्चेतः समाधाय निर्विकल्पमना भव ॥ २५ ॥ <br>
यज्जगद्भासकं भानं नित्यं भाति स्वतः स्फुरत् । <br>
स एव जगतः साक्षी सर्वात्मा विमलाकृतिः ॥ २६ ॥ <br>
प्रतिष्ठा सर्वभूतानां प्रज्ञानघनलक्षणः । <br>
तद्विद्याविषयं ब्रह्म सत्यज्ञानसुखाद्वयम् ॥ २७ ॥ <br>
एकं ब्रह्माऽऽहमस्मीति कृतकृत्यो भवेन्मुनिः ॥ २८ ॥ <br>
सर्वाधिष्ठानमद्वन्द्वं परं ब्रह्म सनातनम् । <br>
सच्चिदानन्दरूपं तदवाङ्‌मनसगोचरम् ॥ २९ ॥ <br>
न तत्र चन्द्रार्कवपुः प्रकाशते <br>
&nbsp;&nbsp;&nbsp;&nbsp;  न वान्ति वातः सकलाश्च देवताः । <br>
स एव देवः कृतभावभूतः <br>
&nbsp;&nbsp;&nbsp;&nbsp;  स्वयं विशुद्धो विरजः प्रकाशते ॥ ३० ॥ <br>
भिद्यते हृदयग्रन्थिश्छिद्यन्ते सर्वसंशयाः । <br>
क्षीयन्ते चास्य कर्माणि तस्मिन्दृष्टे परावरे ॥ ३१ ॥ <br>
द्वौ सुपर्णौ शरीरेऽस्मिञ्जीवेशाख्यौ सह स्थितौ । <br>
तयोर्जीवः फलं भुङ्‌क्ते कर्मणो न महेश्वरः ॥ ३२ ॥ <br>
केवलं साक्षिरूपेण विना भोगो महेश्वरः । <br>
प्रकाशते स्वयं भेदः कल्पितो मायया तयोः । <br>
चिच्चिदाकारतो भिन्ना न भिन्ना चित्त्वहानितः ॥ ३३ ॥ <br>
तर्कतश्च प्रमाणाच्च चिदेकत्वव्यवस्थितेः । <br>
चिदेकत्वपरिज्ञाने न शोचति न मुह्यति ॥ ३४ ॥ <br>
अधिष्ठानं समस्तस्य जगतः सत्यचिद्घनम् । <br>
अहमस्मीति निश्चित्य वीतशोको भवेन्मुनिः ॥ ३५ ॥ <br>
स्वशरीरे स्वयंज्योतिःस्वरूपं सर्वसाक्षिणम् । <br>
क्षीणदोषाः प्रपश्यन्ति नेतरे माययावृताः ॥ ३६ ॥ <br>
तमेव धीरो विज्ञाय प्रज्ञां कुर्वीत ब्राह्मणः । <br>
नानुध्यायाद्बहूञ्छब्दान्वाचो विग्लापनं हि तत् ॥ ३७ ॥ <br>
बालेनैव हि तिष्ठासेन्निर्विद्य ब्रह्मवेदनम् । <br>
ब्रह्मविद्यां च बाल्यं च निर्विद्य मुनिरात्मवान् ॥ ३८ ॥ <br>
अन्तर्लीनसमारम्भः शुभाशुभमहाङ्‌कुरम् । <br>
संसृतिव्रततेर्बीजं शरीरं विद्धि भौतिकम् ॥ ३९ ॥ <br>
भावाभावदशाकोशं दुःखरत्नसमुद्‌गकम् । <br>
बीजमस्य शरीरस्य चित्तमाशावशानुगम् ॥ ४० ॥ <br>
द्वे बीजे चित्तवृक्षस्य वृत्तिव्रततिधारिणः । <br>
एकं प्राणपरिस्पन्दो द्वितीयो दृढभावना ॥ ४१ ॥ <br>
यदा प्रस्पन्दन्ते प्राणो नाडीसंस्पर्शनोद्यतः । <br>
तदा संवेदनमयं चित्तमाशु प्रजायते ॥ ४२ ॥ <br>
सा हि सर्वगता संवित्प्राणस्पन्देन बोध्यते । <br>
संवित्संरोधनं श्रेयः प्राणादिस्पन्दनं वरम् ॥ ४३ ॥ <br>
योगिनश्चित्तशान्त्यर्थं कुर्वन्ति प्राणरोधनम् । <br>
प्राणायामैस्तथा ध्यानैः प्रयोगैर्युक्तिकल्पितैः ॥ ४४ ॥ <br>
चित्तोपशान्तिफलदं परमं विद्धि कारणम् । <br>
सुखदं संविदः स्वास्थ्यं प्राणसंरोधनं विदुः ॥ ४५ ॥ <br>
दृढभावनया त्यक्तपूर्वापरविचारणम् । <br>
यदादानं पदार्थस्य वासना सा प्रकीर्तिता ॥ ४६ ॥ <br>
यदा न भाव्यते किंचिद्धेयोपादेयरूपि यत् । <br>
स्थीयते सकलं त्यक्त्वा तदा चित्तं न जायते ॥ ४७ ॥ <br>
अवासनत्वात्सततं यदा न मनुते मनः । <br>
अमनस्ता तदोदेति परमोपशमप्रदा ॥ ४८ ॥ <br>
यदा न भाव्यते भावः क्वचिज्जगति वस्तुनि । <br>
तदा हृदम्बरे शून्ये कथं चित्तं प्रजायते ॥ ४९ ॥ <br>
यदभावनमास्थाय यदभावस्य भावनम् । <br>
यद्यथा वस्तुदर्शित्वं तदचित्तत्वमुच्यते ॥ ५० ॥ <br>
सर्वमन्तः परित्यज्य शीतलाशयवर्ति यत् । <br>
वृत्तिस्थमपि तच्चित्तमसद्‌रूपमुदाहृतम् ॥ ५१ ॥ <br>
भृष्टबीजोपमा येषां पुनर्जननवर्जिता । <br>
वासनारसनाहीना जीवन्मुक्ता हि ते स्मृताः ॥ ५२ ॥ <br>
सत्त्वरूपपरिप्राप्तचित्तास्ते ज्ञानपारगाः । <br>
अचित्ता इति कथ्यन्ते देहान्ते व्योमरूपिणः ॥ ५३ ॥ <br>
संवेद्यसम्परित्यागात्प्राणस्पन्दनवासने । <br>
समूलं नश्यतः क्षिप्रं मूलच्छेदादिव द्रुमः ॥ ५४ ॥ <br>
पूर्वदृष्टमदृष्टं वा यदस्याः प्रतिभासते । <br>
संविदस्तत्प्रयत्नेन मार्जनीयं विजानता ॥ ५५ ॥ <br>
तदमार्जनमात्रं हि महासंसारतां गतम् । <br>
तत्प्रमार्जनमात्रं तु मोक्ष इत्यभिधीयते ॥ ५६ ॥ <br>
अजडो गलितानन्दस्त्यक्तसंवेदनो भव ॥ ५७ ॥ <br>
संविद्वस्तुदशालम्बः सा यस्येह न विद्यते । <br>
सोऽसंविदजडः प्रोक्तः कुर्वन्कार्यशतान्यपि ॥ ५८ ॥ <br>
संवेद्येन हृदाकाशे मनागपि न लिप्यते । <br>
यस्यासावजडा संविज्जीवन्मुक्तः स कथ्यते ॥ ५९ ॥ <br>
यदा न भाव्यते किंचिन्निर्वासनतयात्मनि । <br>
बालमूकादिविज्ञानमिव च स्थीयते स्थिरम् ॥ ६० ॥ <br>
तदा जाड्यविनिर्मुक्तमसंवेदनमाततम् । <br>
आश्रितं भवति प्राज्ञो यस्माद्भूयो न लिप्यते ॥ ६१ ॥ <br>
समस्ता वासनास्त्यक्त्वा निर्विकल्पसमाधितः । <br>
तन्मयत्वादनाद्यन्ते तदप्यन्तर्विलीयते ॥ ६२ ॥ <br>
तिष्ठन्गच्छन्स्पृशञ्जिघ्रन्नपि तल्लेपवर्जितः । <br>
अजडो गलितानन्दस्त्यक्तसंवेदनः सुखी ॥ ६३ ॥ <br>
एतां दृष्टिमवष्टभ्य कष्टचेष्टायुतोऽपि सन् । <br>
तरेद्दुःखाम्बुधेः पारमपारगुणसागरः ॥ ६४ ॥ <br>
विशेषं सम्परित्यज्य सन्मात्रं यदलेपकम् । <br>
एकरूपं महारूपं सत्तायास्तत्पदं विदुः ॥ ६५ ॥ <br>
कालसत्ता कलासत्ता वस्तुसत्तेयमित्यपि । <br>
विभागकलनां त्यक्त्वा सन्मात्रैकपरो भव ॥ ६६ ॥ <br>
सत्तासामान्यमेवैकं भावयन्केवलं विभुः । <br>
परिपूर्णः परानन्दि तिष्ठापूरितदिग्भरः ॥ ६७ ॥ <br>
सत्तासामान्यपर्यन्ते यत्तत्कलनयोज्झितम् । <br>
पदमाद्यमनाद्यन्तं तस्य बीजं न विद्यते ॥ ६८ ॥ <br>
तत्र संलीयते संविन्निर्विकल्पं च तिष्ठति । <br>
भूयो न वर्तते दुःखे तत्र लब्धपदः पुमान् ॥ ६९ ॥ <br>
तद्धेतुः सर्वभूतानां तस्य हेतुर्न विद्यते । <br>
स सारः सर्वसाराणां तस्मात्सारो न विद्यते ॥ ७० ॥ <br>
तस्मिंश्चिद्दर्पणे स्फारे समस्ता वस्तुदृष्टयः । <br>
इमास्ताः प्रतिबिम्बन्ति सरसीव तटद्रुमाः ॥ ७१ ॥ <br>
तदमलमरजं तदात्मतत्त्वं <br>
&nbsp;&nbsp;&nbsp;&nbsp;  तदवगतावुपशान्तिमेति चेतः । <br>
अवगतविगतैकतत्स्वरूपो <br>
&nbsp;&nbsp;&nbsp;&nbsp;  भवभयमुक्तपदोऽसि सम्यगेव ॥ ७२ ॥ <br>
एतेषां दुःखबीजानां प्रोक्तं यद्यन्मयोत्तरम् । <br>
तस्य तस्य प्रयोगेण शीघ्रं तत्प्राप्यते पदम् ॥ ७३ ॥ <br>
सत्तासामान्यकोटिस्थे द्रागित्येव पदे यदि । <br>
पौरुषेण प्रयत्नेन बलात्संत्यज्य वासनाम् ॥ ७४ ॥ <br>
स्थितिं बध्नासि तत्त्वज्ञ क्षणमप्यक्षयात्मिकाम् । <br>
क्षणेऽस्मिन्नेव तत्साधु पदमासादयस्यलम् ॥७५ ॥ <br>
सत्तासामान्यरूपे वा करोषि स्थितिमादरात् । <br>
तत्किंचिदधिकेनेह यत्नेनाप्नोषि तत्पदम् ॥ ७६ ॥ <br>
संवित्तत्त्वे कृतध्यानो निदाघ यदि तिष्ठसि । <br>
तद्यत्नेनाधिकेनोच्चैरासादयसि तत्पदम् ॥ ७७ ॥ <br>
वासनासंपरित्यागे यदि यत्नं करोषि भोः । <br>
यावद्विलीनं न मनो न तावद्वासनाक्षयः ॥ ७८ ॥ <br>
न क्षीणा वासना यावच्चित्तं तावन्न शाम्यति । <br>
यावन्न तत्त्वविज्ञानं तावच्चित्तशमः कुतः ॥ ७९ ॥ <br>
यावन्न चित्तोपशमो न तावत्तत्त्ववेदनम् । <br>
यावन्न वासनानाशस्तावत्तत्त्वागमः कुतः । <br>
यावन्न तत्त्वसम्प्राप्तिर्न तावद्वासनक्षयः ॥ ८० ॥ <br>
तत्त्वज्ञानं मनोनाशो वासनाक्षय एव च । <br>
मिथः कारणतां गत्वा दुःसाधानि स्थितान्यतः ॥ ८१ ॥ <br>
भोगेच्छां दूरतस्त्यक्त्वा त्रयमेतत्समाचर ॥ ८२ ॥ <br>
वासनाक्षयविज्ञानमनोनाशा महामते । <br>
समकालं चिराभ्यस्ता भवन्ति फलदा मताः ॥ ८३ ॥ <br>
त्रिभिरेभिः समभ्यस्तैर्हृदयग्रन्थयो दृढाः । <br>
निःशेषमेव त्रुट्यन्ति बिसच्छेदाद्गुणा इव ॥ ८४ ॥ <br>
वासनासम्परित्यागसमं प्राणनिरोधनम् । <br>
विदुस्तत्त्वविदस्तस्मात्तदप्येवं समाहरेत् ॥ ८५ ॥ <br>
वासनासम्परित्यागाच्चित्तं गच्छत्यचित्तताम् । <br>
प्राणस्पन्दनिरोधाच्च यथेच्छसि तथा कुरु ॥ ८६ ॥ <br>
प्राणायामदृढाध्यासैर्युक्त्या च गुरुदत्तया । <br>
आसनाशनयोगेन प्राणस्पन्दो निरुध्यते ॥ ८७ ॥ <br>
निःसङ्‌गव्यवहारत्वाद्‌भवभावनवर्जनात् । <br>
शरीरनाशदर्शित्वाद्‌वासना न प्रवर्तते ॥ ८८ ॥ <br>
यः प्राणपवनस्पन्दश्चित्तस्पन्दः स एव हि । <br>
प्राणस्पन्दजये यत्नः कर्तव्यो धीमतोच्चकैः ॥ ८९ ॥ <br>
न शक्यते मनो जेतुं विना युक्तिमनिन्दिताम् । <br>
शुद्धां संविदमाश्रित्यवीतरागः स्थिरो भव ॥ ९० ॥ <br>
संवेद्यवर्जितमनुत्तममाद्यमेकं <br>
&nbsp;&nbsp;&nbsp;&nbsp;  संविदत्पदं विकलनं कलयन्महात्मन् । <br>
हृद्येव तिष्ठ कलनारहितः क्रियां तु <br>
&nbsp;&nbsp;&nbsp;&nbsp;  कुर्वन्नकर्तृपदमेत्य शमोदितश्रीः ॥ ९१ ॥ <br>
मनागपि विचारेण चेतसः स्वस्य निग्रहः । <br>
पुरुषेण कृतो येन तेनाप्तं जन्मनः फलम् ॥ ९२ ॥ <br>
इति चतुर्थोऽध्यायः ॥ ४ ॥ <br>
<br>
<br>
पञ्चमोऽध्यायः <br>
<br>
गच्छतस्तिष्ठतो वापि जाग्रतः स्वपतोऽपि वा । <br>
न विचारपरं चेतो यस्यासौ मृत उच्यते ॥ १ ॥ <br>
सम्यग्ज्ञानसमालोकः पुमाऽज्ञेयसमः स्वयम् । <br>
न बिभेति न चादत्ते वैवश्यं न च दीनताम् ॥ २ ॥ <br>
अपवित्रमपथ्यं च विषसंसर्गदूषितम् । <br>
भुक्तं जरयति ज्ञानी क्लिन्नं नष्ठं च मृष्टवत् ॥ ३ ॥ <br>
सङ्‌गत्यागं विदुर्मोक्षं सङ्‌गत्यागादजन्मता । <br>
सङ्‌गं त्यज त्वं भावानां जीवन्मुक्तो भवानघ ॥ ४ ॥ <br>
भावाभावे पदार्थानां हर्षामर्षविकारदा । <br>
मलिना वासना यैषा साऽसङ्‌ग इति कथ्यते ॥ ५ ॥ <br>
जीवन्मुक्तशरीराणामपुनर्जन्मकारिणी । <br>
मुक्ता हर्षविषादाभ्यां शुद्धा भवति वासना ॥ ६ ॥ <br>
दुःखैर्न ग्लानिमायासि हृदि हृष्यसि नो सुखैः । <br>
आशावैवश्यमुत्सृज्य निदाघाऽसङ्‌गतां व्रज ॥ ७ ॥ <br>
दिक्कालाद्यनवच्छिन्नमदृष्टोभयकोटिकम् । <br>
चिन्मात्रमक्षयं शान्तमेकं ब्रह्मास्मि नेतरत् ॥ ८ ॥ <br>
इति मत्वाहमित्यन्तर्मुक्तामुक्तवपुः पुमान् । <br>
एकरूपः प्रशान्तात्मा मौनी स्वात्मसुखो भव ॥ ९ ॥ <br>
नास्ति चित्तं न चाविद्या न मनो न च जीवकः । <br>
ब्रह्मैवैकमनाद्यन्तमब्धिवत्प्रविजृम्भते ॥ १० ॥ <br>
देहे यावदहंभावो दृश्येऽस्मिन्यावदात्मता । <br>
यावन्ममेदमित्यास्था तावच्चित्तादिविभ्रमः ॥ ११ ॥ <br>
अन्तर्मुखतया सर्वं चिद्वह्नौ त्रिजगत्तृणम् । <br>
जुह्वन्तोऽन्तर्निवर्तन्ते मुने चित्तादिविभ्रमाः ॥ १२ ॥ <br>
चिदात्मास्मि निरंशोऽस्मि परापरविवर्जितः । <br>
रूपं स्मरन्निजं स्फारं मा स्मृत्या संमितो भव ॥ १३ ॥ <br>
अध्यात्मशास्त्रमन्त्रेण तृष्णाविषविषूचिका । <br>
क्षीयते भावितेनान्तः शरदा मिहिका यथा ॥ १४ ॥ <br>
परिज्ञाय परित्यागो वासानानं य उत्तमः । <br>
सत्तासामान्यरूपत्वात्तत्कैवल्यपदं विदुः ॥ १५ ॥ <br>
यन्नास्ति वासना लीना तत्सुषुप्तं न सिद्धये । <br>
निर्बीजा वासना यत्र तत्तुर्यं सिद्धिदं स्मृतम् ॥ १६ ॥ <br>
वासनायास्तथा वह्नेर्ऋणव्याधिद्विषामपि । <br>
स्नेहवैरविषाण च शेषः स्वल्पोऽपि बाधते ॥ १७ ॥ <br>
निर्दग्धवासनाबीजः सत्तासामान्यरूपवान् । <br>
सदेहो वा विदेहो वा न भूयो दुःखभाग्भवेत् ॥ १८ ॥ <br>
एतावदेवाविद्यात्वं नेदं ब्रह्मेति निश्चयः । <br>
एष एव क्षयस्तस्या ब्रह्मेदमिति निश्चयः ॥ १९ ॥ <br>
ब्रह्म चिद्‌ब्रह्म भुवनं ब्रह्म भूतपरम्परा । <br>
ब्रह्माहं ब्रह्म चिच्छत्रुर्ब्रह्म चिन्मित्रबान्धवाः ॥ २० ॥ <br>
ब्रह्मैव सर्वमित्येव भाविते ब्रह्म वै पुमान् । <br>
सर्वत्रावस्थितं शान्तं चिद्‌ब्रह्मेत्यनुभूयते ॥ २१ ॥ <br>
असंस्कृताध्वगालोके मनस्यन्यत्र संस्थिते । <br>
या प्रतीतिरनागस्का तच्चिद्‌ब्रह्मास्मि सर्वगम् ॥ २२ ॥ <br>
प्रशान्तसर्वसंकल्पं विगताखिलकौतुकम् । <br>
विगताशेषसंरंभं चिदात्मानं समाश्रय ॥ २३ ॥ <br>
एवं पूर्णधियो धीराः समा नीरागचेतसः । <br>
न नन्दन्ति न निन्दन्ति जीवितं मरणं तथा ॥ २४ ॥ <br>
प्राणोऽयमनिशं ब्रह्मस्पन्दशक्तिः सदागतिः । <br>
सबाह्याभ्यन्तरे देहेप्राणोऽसावूर्ध्वगः स्थितः ॥ २५ ॥ <br>
अपानोऽप्यनिशं ब्रह्मन्स्पन्दशक्तिः सदागतिः । <br>
सबाह्याभ्यन्तरे देहे अपानोऽयमवाक्स्थितः ॥ २६ ॥ <br>
जाग्रतः स्वपतश्चैव प्राणायामोऽयमुत्तमः । <br>
प्रवर्तते ह्यभिज्ञस्य तं तावच्छ्रेयसे शृणु ॥ २७ ॥ <br>
द्वादशाङ्‌गुलपर्यन्तं बाह्यमाक्रमतां ततः । <br>
प्राणाङ्‌गनामा संस्पर्शो यः स पूरक उच्यते ॥ २८ ॥ <br>
अपानश्चन्द्रमा देहमाप्याययति सुव्रत । <br>
प्राणः सूर्योऽग्निरथवा पचत्यन्तरिदं वपुः ॥ २९ ॥ <br>
प्राणक्षयसमीपस्थमपानोदयकोटिगम् । <br>
अपानप्राणयोरैक्यं चिदात्मानं समाश्रय ॥ ३० ॥ <br>
अपानोऽस्तङ्‌गतो यत्र प्राणो नाभ्युदितः क्षणम् । <br>
कलाकलङ्‌करहितं तच्चित्तत्त्वं समाश्रय ॥ ३१ ॥ <br>
नापानोऽस्तंगतो यत्र प्राणश्चास्तमुपागतः । <br>
नासाग्रगमनावर्तं तच्चित्तत्त्वमुपाश्रय ॥ ३२ ॥ <br>
आभासमात्रमेवेदं न सनासज्जगत्त्रयम् । <br>
इत्यन्यकलनात्यागं सम्यग्ज्ञानं विदुर्बुधाः ॥ ३३ ॥ <br>
आभासमात्रकं ब्रह्मंश्चित्तदर्शकलङ्‌कितम् । <br>
ततस्तदपि संत्यज्य निराभासो भवोत्तम ॥३४ ॥ <br>
भयप्रदमकल्याणं धैर्यसर्वस्वहारिणम् । <br>
मनःपिशाचमुत्सार्य योऽसि सोऽसि स्थिरो भव ॥ ३५ ॥ <br>
चिद्‌व्योमेव किलास्तीह परापरविवर्जितम् । <br>
सर्वत्रासंभवच्चैत्यं यत्कल्पान्तेऽवशिष्यते ॥ ३६ ॥ <br>
वाञ्छाक्षणे तु या तुष्टिस्तत्र वाञ्छैव कारणम् । <br>
तुष्टिस्त्वतुष्टिपर्यन्ता तस्माद्वाञ्छां परित्यज ॥ ३७ ॥ <br>
आशा यातु निराशात्वमभावं यातु भावना । <br>
अमनस्त्वं मनो यातु तवासङ्‌गेन जीवतः ॥ ३८ ॥ <br>
वासनारहितैरन्तरिन्द्रियैराहरन्क्रिया । <br>
न विकारमवाप्नोषि खवत्क्षोभशतैरपि ॥ ३९ ॥ <br>
चित्तोन्मेषनिमेषाभ्यां संसारप्रलयोदयौ । <br>
वासनाप्राणसंरोधमनुन्मेषं मनः कुरु ॥ ४० ॥ <br>
प्राणोन्मेषनिमेषाभ्यां संसृतेः प्रलयोदयौ । <br>
तमभ्यासप्रयोगाभ्यामुन्मेषरहितं कुरु ॥ ४१ ॥ <br>
मौर्ख्योन्मेषनिमेषाभ्यां कर्मणां प्रलयोदयौ । <br>
तद्विलीनं कुरु बलाद्गुरुशास्त्रार्थसंगमैः ॥ ४२ ॥ <br>
असंवित्स्पन्दमात्रेण याति चित्तमचित्तताम् । <br>
प्राणानां वा निरोधेन तदेव परमं पदम् ॥ ४३ ॥ <br>
दृश्यदर्शनसंबन्धे यत्सुखं पारमार्थिकम् । <br>
तदन्तैकान्तसंवित्त्या ब्रह्मदृष्ट्यावलोकय ॥ ४४ ॥ <br>
यत्र नाभ्युदितं चित्तं तद्वै सुखमकृत्रिमम् । <br>
क्षयातिशयनिर्मुक्तं नोदेति न च शाम्यति ॥ ४५ ॥ <br>
यस्य चित्तं न चित्ताख्यं चित्तं चित्तत्त्वमेव हि । <br>
तदेव तुर्यावस्थायां तुर्यातीतं भवत्यतः ॥ ४६ ॥ <br>
संन्यस्तसर्वसंकल्पः समः शान्तमना मुनिः । <br>
संन्यासयोगयुक्तात्मा ज्ञानवान्मोक्षवान्भव ॥ ४७ ॥ <br>
सर्वसंकल्पसंशान्तं प्रशान्तघनवासनम् । <br>
न किंचिद्‌भावनाकारं यत्तद्‌ब्रह्म परं विदुः ॥ ४८ ॥ <br>
सम्यग्ज्ञानावरोधेन नित्यमेकसमाधिना । <br>
सांख्य एवावबुद्धा ये ते सांख्या योगिनः परे ॥ ४९ ॥ <br>
प्राणाद्यनिलसंशान्तौ युक्त्या ये पदमागताः । <br>
अनामयमनाद्यन्तं ते स्मृता योगयोगिनः ॥ ५० ॥ <br>
उपादेयं तु सर्वेषां शान्तं पदमकृत्रिमम् । <br>
एकार्थाभ्यसनं प्राणरोधश्चेतः परिक्षयः ॥ ५१ ॥ <br>
एकस्मिन्नेव संसिद्धे संसिद्ध्यन्ति परस्परम् । <br>
अविनाभाविनी नित्यं जन्तूनां प्राणचेतसी ॥ ५२ ॥ <br>
आधाराधेयवच्चैते एकभावे विनश्यतः । <br>
कुरुतः स्वविनाशेन कार्यं मोक्षाख्यमुत्तमम् ॥ ५३ ॥ <br>
सर्वमेतद्धिया त्यक्त्वा यदि तिष्ठसि निश्चलः । <br>
तदाहंकारविलये त्वमेव परमं पदम् ॥ ५४ ॥ <br>
महाचिदेकैवेहास्ति महासत्तेति योच्यते । <br>
निष्कलंका समा शुद्धा निरहंकाररूपिणी ॥ ५५ ॥ <br>
सकृद्विभाता विमला नित्योदयवती समा । <br>
सा ब्रह्म परमात्मेति नामभिः परिगीयते ॥ ५६ ॥ <br>
सैवाहमिति निश्चित्य निदाघ कृतकृत्यवान् । <br>
न भूतं न भविष्यच्च चिन्तयामि कदाचन ॥ ५७ ॥ <br>
दृष्टिमालम्ब्य तिष्ठामि वर्तमानामिहात्मना । <br>
इदमद्य मया लब्धमिदं प्राप्स्यामि सुन्दरम् ॥ ५८ ॥ <br>
न स्तौमि न च निन्दामि आत्मनोऽन्यन्नहि क्वचित् । <br>
न तुष्यामि शुभप्राप्तौ न खिद्याम्यशुभागमे ॥ ५९ ॥ <br>
प्रशान्तचापलं वीतशोकमस्तसमीहितम् । <br>
मनो मम मुने शान्तं तेन जीवाम्यनामयः ॥ ६० ॥ <br>
अयं बन्धुः परश्चायं ममायमयमन्यकः । <br>
इति ब्रह्मन्न जानामि संस्पर्शं न ददाम्यहम् ॥ ६१ ॥ <br>
वासनामात्रसंत्यागाज्जरामरणवर्जितम् । <br>
सवासनं मनो ज्ञानं ज्ञेयं निर्वासनं मनः ॥ ६२ ॥ <br>
चित्ते त्यक्ते लयं याति द्वैतमेतच्च सर्वतः । <br>
शिष्यते परमं शान्तमेकमगच्छमनामयम् ॥ ६३ ॥ <br>
अनन्तमजमव्यक्तमजरं शान्तमच्युतम् । <br>
अद्वितीयमनाद्यन्तं यदाद्यमुपलम्भनम् ॥ ६४ ॥ <br>
एकमाद्यन्तरहितं चिन्मात्रममलं ततम् । <br>
खादप्यतितरां सूक्ष्मं तद्‌ब्रह्मास्मि न संशयः ॥ ६५ ॥ <br>
दिक्कालाद्यनवच्छिन्नं स्वच्छं नित्योदितं ततम् । <br>
सर्वार्थमयमेकार्थं चिन्मात्रममलं भव ॥ ६६ ॥ <br>
सर्वमेकमिदं शान्तमादिमध्यान्तवर्जितम् । <br>
भावाभावमजं सर्वमिति मत्वा सुखी भव ॥ ६७ ॥ <br>
न बद्धोऽस्मि न मुक्तोऽस्मि ब्रह्मैवास्मि निरामयम् । <br>
द्वैतभावविमुक्तोऽस्मि सच्चिदानन्दलक्षणः । <br>
एवं भावय यत्नेन जीवन्मुक्तो भविष्यसि ॥ ६८ ॥ <br>
पदार्थवृन्दे देहादिधिया संत्यज्य दूरतः । <br>
आशीतलान्तःकरणो नित्यमात्मपरो भव ॥ ६९ ॥ <br>
इदं रम्यमिदं नेति बीजं ते दुःखसंततेः । <br>
तस्मिन्साम्याग्निना दग्धे दुःखस्यावसरः कुतः ॥ ७० ॥ <br>
शास्त्रसज्जनसम्पर्कैः प्रज्ञामादौ विवर्धयेत् ॥ ७१ ॥ <br>
ऋतं सत्यं परं ब्रह्म सर्वसंसारभेषजम् । <br>
अत्यर्थममलं नित्यमादिमध्यान्तवर्जितम् ॥ ७२ ॥ <br>
तथा स्थूलमनाकाशमसंस्पृश्यमचाक्षुषम् । <br>
न रसं न च गन्धाख्यमप्रमेयमनूपमम् ॥ ७३ ॥ <br>
आत्मानं सच्चिदानन्दमनन्तं ब्रह्म सुव्रत । <br>
अहमस्मीत्यभिध्यायेद्ध्येयातीतं विमुक्तये ॥ ७४ ॥ <br>
समाधिः संविदुत्पत्तिः परजीवैकतां प्रति । <br>
नित्यः सर्वगतो ह्यात्मा कूटस्थो दोषवर्जितः ॥ ७५ ॥ <br>
एकः सन्भिद्यते भ्रान्त्या मायया न स्वरूपतः । <br>
तस्मादद्वैत एवास्ति न प्रपञ्चो न संसृतिः ॥ ७६ ॥ <br>
यथाकाशो घटाकाशो महाकाश इतीरितः । <br>
तथा भ्रान्तेर्द्विधा प्रोक्तो ह्यात्मा जीवेश्वरात्मना ॥ ७७ ॥ <br>
यदा मनसि चैतन्यं भाति सर्वत्रगं सदा । <br>
योगिनोऽऽव्यवधानेन तदा सम्पद्यते स्वयम् ॥ ७८ ॥ <br>
यदा सर्वाणि भूतानि स्वात्मन्येव हि पश्यति । <br>
सर्वभूतेषु चात्मानं ब्रह्म सम्पद्यते सदा ॥ ७९ ॥ <br>
यदा सर्वाणि भूतानि समाधिस्थो न पश्यति । <br>
एकीभूतः परेणासौ तदा भवति केवलः ॥ ८० ॥ <br>
शास्त्रसज्जनसम्पर्कवैराग्याभ्यासरूपिणी । <br>
प्रथमा भूमिकैषोक्ता मुमुक्षुत्वप्रदायिनी ॥ ८१ ॥ <br>
विचारणा द्वितीया स्यात्तृतीया साङ्‌गभावना । <br>
विलापिनी चतुर्थी स्याद्वासना विलयात्मिका ॥ ८२ ॥ <br>
शुद्धसंविन्मनानन्दरूपा भवति पञ्चमी । <br>
अर्धसुप्तप्रबुद्धाभो जीवन्मुक्तोऽत्र तिष्ठति ॥ ८३ ॥ <br>
असंवेदनरूपा च षष्ठी भवति भूमिका । <br>
आनन्दैकघनाकारा सुषुप्तसदृशी स्थितिः ॥ ८४ ॥ <br>
तुर्यावस्थोपशान्ता सा मुक्तिरेव हि केवला । <br>
समता स्वच्छता सौम्या सप्तमी भूमिका भवेत् ॥ ८५ ॥ <br>
तुर्यातीता तु याऽवस्था परा निर्वाणरूपिणी । <br>
सप्तमी सा परा प्रौढा विषयो नैव जीवताम् ॥ ८६ ॥ <br>
पूर्वावस्थात्रयं तत्र जाग्रदित्येव संस्थितम् । <br>
चतुर्थी स्वप्न इत्युक्ता स्वप्नाभं यत्र वै जगत् ॥ ८७ ॥ <br>
आनन्दैकघनाकारा सुषुप्ताख्या तु पञ्चमी । <br>
असंवेदनरूपा तु षष्ठी तुर्यपदाभिधा ॥ ८८ ॥ <br>
तुर्यातीतपदाऽवस्था सप्तमी भूमिकोत्तमा । <br>
मनोवचोभिरग्राह्या स्वप्रकाशसदात्मिका ॥ ८९ ॥ <br>
अन्तः प्रत्याहृतिवशाच्चैत्यं चेन्न विभावितम् । <br>
मुक्त एव न सन्देहो महासमतया तया ॥ ९० ॥ <br>
न म्रिये न च जीवामि नाहं सन्नाप्यसन्मयः । <br>
अहं न किंचिच्चिदिति मत्वा धीरो न शोचति ॥ ९१ ॥ <br>
अलेपकोऽहमजरो नीरागः शान्तवासनः । <br>
निरंशोऽस्मि चिदाकाशमिति मत्वा न शोचति ॥ ९२ ॥ <br>
अहंमत्या विरहिता शुद्धो बुद्धोऽजरोऽमरः । <br>
शान्तः शमसमाभास इति मत्वा न शोचति ॥ ९३ ॥ <br>
तृणाग्रेष्वम्बरे भानौ नरनागामरेषु च । <br>
यत्तिष्ठति तदेवाहमिति मत्वा न शोचति ॥ ९४ ॥ <br>
भावनां सर्वभावेभ्यः समुत्सृज्य समुत्थितः । <br>
अवशिष्टं परं ब्रह्म केवलोऽस्मीति भावय ॥ ९५ ॥ <br>
वाचामतीतविषयो विषयाशादशोज्झितः । <br>
परानन्दरसाक्षुब्धो रमते स्वात्मनात्मनि ॥ ९६ ॥ <br>
सर्वकर्मपरित्यागी नित्यतृप्तो निराश्रयः । <br>
न पुण्येन न पापेन नेतरेण च लिप्यते ॥ ९७ ॥ <br>
स्फटिकः प्रतिबिम्बेन यथा नायाति रञ्जनम् । <br>
तज्ज्ञः कर्मफलेनान्तस्तथा नायाति रञ्जनम् ॥ ९८ ॥ <br>
विहरञ्जनतावृन्दे देवकीर्तनपूजनैः । <br>
खेदाह्लादौ न जानाति प्रतिबिम्बगतैरिव ॥ ९९ ॥ <br>
निःस्तोत्रो निर्विकारश्च पूज्यपूजाविवर्जितः । <br>
संयुक्तश्च वियुक्तश्च सर्वाचारनयक्रमैः ॥ १०० ॥ <br>
तनुं त्यजतु वा तीर्थे श्वपचस्य गृहेऽथ वा । <br>
ज्ञानसम्पत्तिसमये मुक्तोऽसौ विगताशयः ॥ १०१ ॥ <br>
संकल्पत्वं हि बन्धस्य कारणं तत्परित्यज । <br>
मोक्षो भवेदसंकल्पात्तदभ्यासं धिया कुरु ॥ १०२ ॥ <br>
सावधानो भव त्वं च ग्राह्यग्राहकसंगमे । <br>
अजस्रमेव संकल्पदशाः परिहरञ्शनैः ॥ १०३ ॥ <br>
मा भव ग्राह्यभावात्मा ग्राहकात्मा च मा भव । <br>
भावनामखिलां त्यक्त्वा यच्छिष्टं तन्मयो भव ॥ १०४ ॥ <br>
किंचिच्चेद्‌रोचते तुभ्यं तद्‌बद्धोऽसि भवस्थितौ । <br>
न किंचिद्‌रोचते चेत्ते तन्मुक्तोऽसि भवस्थितौ ॥ १०५ ॥ <br>
अस्मात्पदार्थनिचयाद्यावत्स्थावरजङ्‌गमात् । <br>
तृणादेर्देहपर्यन्तान्मा किंचित्तत्र रोचताम् ॥ १०६ ॥ <br>
अहंभावानहंभावौ त्यक्त्वा सदसती तथा । <br>
यदसक्तं समं स्वच्छं स्थितं तत्तुर्यमुच्यते ॥ १०७ ॥ <br>
या स्वच्छा समता शान्ता जीवन्मुक्तव्यवस्थितिः । <br>
साक्ष्यवस्था व्यवहृतौ सा तुर्या कलनोच्यते ॥ १०८ ॥ <br>
नैतज्जाग्रन्न च स्वप्नः संकल्पानामसंभवात् । <br>
सुषुप्तभावो नाऽप्येतदभावाज्जडतास्थितेः ॥ १०९ ॥ <br>
शान्तसम्यक्प्रबुद्धानां यथास्थितमिदं जगत् । <br>
विलीनं तुर्यमित्याहुरबुद्धानां स्थितं स्थिरम् ॥ ११० ॥ <br>
अहंकारकलात्यागे समतायाः समुद्‌गमे । <br>
विशरारौ कृते चित्ते तुर्यावस्थोपतिष्ठते ॥ १११ ॥ <br>
सिद्धान्तोऽध्यात्मशास्त्राणां सर्वापह्नव एव हि । <br>
नाविद्यास्तीह नो माया शान्तं ब्रह्मेदमक्लमम् ॥ ११२ ॥ <br>
शान्त एव चिदाकाशे स्वच्छे शमसमात्मनि । <br>
समग्रशक्तिखचिते ब्रह्मेति कलिताभिधे ॥ ११३ ॥ <br>
सर्वमेव परित्यज्य महामौनी भवानघ । <br>
निर्वाणवान्निर्मननः क्षीणचित्तः प्रशान्तधीः ॥ ११४ ॥ <br>
आत्मन्येवास्व शान्तात्मा मूकान्धबधिरोपमः । <br>
नित्यमन्तर्मुखः स्वच्छः स्वात्मनान्तः प्रपूर्णधीः ॥ ११५ ॥ <br>
जाग्रत्येव सुषुप्तस्थः कुरु कर्माणि वै द्विज । <br>
अन्तः सर्वपरित्यागी बहिः कुरु यथागतम् ॥ ११६ ॥ <br>
चित्तसत्ता परं दुःखं चित्तत्यागः परं सुखम् । <br>
अतश्चित्तं चिदाकाशे नय क्षयमवेदनात् ॥ ११७ ॥ <br>
दृष्ट्‌वा रम्यमरम्यं वा स्थेयं पाषाणवत्सदा । <br>
एतावतात्मयत्नेन जिता भवति संसृतिः ॥ ११८ ॥ <br>
वेदान्ते परमं गुह्यं पुराकल्पप्रचोदितम् । <br>
नाप्रशान्ताय दातव्यं न चाशिष्याय वै पुनः ॥ ११९ ॥ <br>
अन्नपूर्णोपनिषदं योऽधीते गुर्वनुग्रहात् । <br>
स जीवन्मुक्ततां प्राप्य ब्रह्मैव भवति स्वयम् ॥ १२० ॥ <br>
इति पञ्चमोऽध्यायः ॥ ५ ॥ <br>
इत्युपनिषत् ॥ <br>
ॐ भद्रं कर्णेभिः शृणुयाम देवाः ॥ भद्रं पश्येमाक्षभिर्यजत्राः ॥ <br>
स्थिरैरङ्‌गैस्तुष्टुवाꣳसस्तनूभिः ॥ व्यशेम देवहितं यदायुः ॥ <br>
स्वस्ति न इन्द्रो वृद्धश्रवाः ॥ स्वस्ति नः पूषा विश्ववेदाः ॥ <br>
स्वस्ति नस्तार्क्ष्यो अरिष्टनेमिः ॥ स्वस्ति नो बृहस्पतिर्दधातु ॥ <br>
ॐ शान्तिः शान्तिः शान्तिः ॥ <br>
इत्यन्नपूर्णोपनिषत्समाप्ता ॥ <br></p></td></tr></table></body></html>