<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html>
<head>
<meta http-equiv="content-type" content="text/html; charset=utf-8">
<title>सत्संगधारा - श्रीधरस्वामीकृत  -  श्रीहरिविजय  -  अध्याय तेहतिसावा</title>

<link rel="stylesheet" type="text/css" href="../../css/vijay.css">

<a name="top"></a>

</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../../bs/intro-bsutra.htm">प्रस्तावना</a></li>
			<li><a href="../../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../../veda/intro-veda.htm">प्रस्तावना</a></li>
		<li><a href="../../rug/intro-rug.htm">ऋग्वेद</a></li>
		<li><a href="../../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../../veda/saam/intro-sa.htm">सामवेद</a></li>
		<li><a href="../../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../../upa/intro-upa.htm">प्रस्तावना</a></li>
		<li><a href="../../upa/intro-dasho.htm">दशोपनिषदे</a></li>
		<li><a href="../../upa/intro-vaishnavo.htm">वैष्णव उपनिषदे</a></li>
		<li><a href="../../upa/intro-shaiva.htm">शैव उपनिषदे</a></li>
		<li><a href="../../upa/intro-shakta.htm">शाक्त उपनिषदे</a></li>
		<li><a href="../../upa/intro-samanya.htm">सामान्य उपनिषदे</a></li>
		<li><a href="../../upa/intro-sanyasa.htm">संन्यास उपनिषदे</a></li>
		<li><a href="../../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../../devi/intro-devi.htm">देविपुराण</a>
		</li>
		
		<li><a onclick="pressed" href="../../agni/intro-agni.htm">अग्निपुराण</a>
		</li>
		
		<li><a onclick="pressed" href="../../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../../shiva/intro-shiva.htm">शिवमहापुराण</a>
		</li>

		<li><a onclick="pressed" href="../../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../../dn/dnya.htm">श्रीज्ञानेश्वरी</a></li>
			<li><a href="../../dn/amrut.htm">अमृतानुभव</a></li>
			<li><a href="../../dn/ch_pasashti.htm">चांगदेवपासष्टी</a></li>
			<li><a href="../../dn/sartha_haripatha.htm">सार्थ हरिपाठ</a></li>
			<li><a href="../../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../../db/das.htm">श्रीदासबोध</a></li>
			<li><a href="../../db/bheemroopi-stotre.htm">भीमरूपी स्तोत्रे</a></li>
			<li><a href="../../db/karuna-stotre.htm">करुणा स्तोत्रे</a></li>
			<li><a href="../../db/bara-shate.htm">बारा ओव्याशते</a></li>
			<li><a href="../../db/atmaram.htm">आत्माराम</a></li>
			<li><a href="../../db/atmaram-viv.htm">आत्माराम-विवरण</a></li>
			<li><a href="../../db/manache.htm">मनाचे श्लोक</a></li>
			<li><a href="../../db/manache-viv.htm">मनाचे श्लोक - विवरण</a></li>
			<li><a href="../../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="../../ebh/intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="../../ebh/intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../../namdev/intro-namdev.htm">नामदेव महाराज</a></li>
		
		<li><a href="../../tuka/intro-tuka.htm">श्रीतुकाराम महाराज</a></li>

		<li><a class="pressed" href="../../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../../hansa/aagam-parichay.htm"><span>आगमसार</span></a></li>

			<li><a href="../../hansa/laghuvv-parichay.htm">लघुवाक्यवृत्ति</a></li>
			
			<li><a href="../../hansa/sadachar.htm">सदाचार</a></li>
			
			<li><a href="../../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../pp/pp-intro.htm"><span>पांडवप्रताप</span></a></li>

			<li><a href="../ramvijay/intro-ramvijay.htm">रामविजय</a></li>

			<li><a href="../intro-harivijay.htm"><span>हरिविजय</span></a></li>

			<li><a href="../intro-shivlila.htm">शिवलीलामृत</a></li>
		</ul></div></div>
		</li>

		<li><a href="../../harivarada/intro-dayarnava.htm">कृष्णदयार्णव</a></li>

		<li><a class="pressed" href="../../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../../shankar/advaitanubhuti.htm">अद्वैतानुभुति</a></li>
			<li><a href="../../shankar/dashashloki.htm">दशश्लोकी</a><br><br></li>
			<li><a href="../../shankar/yogatara.htm">योगतारावली</a></li>
			<li><a href="../../shankar/slstotra.htm">सौंदर्यलहरी</a></li>
			<li><a href="../../shankar/vakyasudha.htm">वाक्यसुधा</a></li>
			<li><a href="../../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../../stotrani/intro-stotrani.htm"><span>प्रस्तावना</span></a></li>
			<li><a href="../../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../../gita/intro-vvg.htm"><span>प्रस्तावना</span></a></li>
			<li><a href="../../gita/intro-bg.htm"><span>भगवद्‍गीता गीता </span></a></li>	
			<li><a href="../../gita/intro-aadimayagita.htm"><span>आदिमाया गीता </span></a></li>
			<li><a href="../../gita/intro-avadhoot.htm"><span>अवधूत गीता </span></a></li>
			<li><a href="../../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../../gita/intro-ganeshgita.htm"><span>गणेश गीता </span></a></li>
			<li><a href="../../gita/intro-devigita.htm"><span>देविगीता </span></a></li>		
			<li><a href="../../gita/ramagita/ramagita.htm"><span>रामगीता </span></a></li>
			<li><a href="../../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../../rudra/intro-rudra.htm">रुद्रार्थ</a></li>
		<li><a href="../../ss/ss-01.htm">सनत्सुजातीय</a></li>
		
		<li><a class="pressed" href="../../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../../pdashi/intro-pd.htm"><span>प्रस्तावना </span></a></li>
			<li><a href="../../pdashi/pd01.htm"><span>१-तत्त्वविवेकः </span></a></li>
			<li><a href="../../pdashi/pd02.htm"><span>२-भूतविवेकः </span></a></li>
			<li><a href="../../pdashi/pd03.htm"><span>३-पञ्चकोषविवेकः </span></a></li>
			<li><a href="../../pdashi/pd04.htm"><span>४-द्वैतविवेकः </span></a></li>
			<li><a href="../../pdashi/pd05.htm"><span>५-महावाक्यविवेकः </span></a></li>
			<li><a href="../../pdashi/pd06.htm"><span>६-चित्रदीपः </span></a></li>
			<li><a href="../../pdashi/pd07.htm"><span>७-तृप्तिदीपः </span></a></li>
			<li><a href="../../pdashi/pd08.htm"><span>८-कूटस्थ दीपः </span></a></li>
			<li><a href="../../pdashi/pd09.htm"><span>९-ध्यानदीपः </span></a></li>
			<li><a href="../../pdashi/pd10.htm"><span>१०-नाटक दीपः </span></a></li>
			<li><a href="../../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../../stillworking.htm">शांडिल्य भक्तिसूत्रे</a></li>
		<li><a href="../../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>


<body bgcolor="#A7B0EF">
<table width="80%" border="0" align="center" bgcolor="#ffeeff">
<tr><td>

<div class="pre">
<a href="harivijay-32.htm">मागील अध्याय</a>
</div>
<div class="nex">
<a href="harivijay-34.htm">पुढचा अध्याय</a>
</div><br clear="all">
<p class="hdr3"><br>
॥ श्रीधरस्वामीकृत ॥ <br></p> 
<p class="hdr1">
॥ श्रीहरिविजय ॥ <br></p>

<p class="hdr3">
॥ अध्याय  तेहतिसावा ॥ </p>

<p class="hdr3">
राजसूय यज्ञ, जरासंधाचा वध  - <br>
</p><br>

<div class="ovi">
श्रीगणेशाय नमः ॥ <br>
हृदयडोल्हारा सुंदर । मन बुद्धि चित्त अहंकार । <br>
चारी चरण अक्षय परिकर । दृढ जडले सर्वदा ॥ १ ॥ <br>
धर्मार्थकाममोक्ष गंभीर । हेचि चहूंकडे लाविले दार । <br>
त्यावरी भाव बैसकार । अतिमवाळ पसरिला ॥ २ ॥ <br>
त्यावरी प्रेमाची गादी सुघड । पाठीशीं धैर्याचें केलें लोड । <br>
वरी आनंदचांदवा अखंड । प्रकाशमय लाविला ॥ ३ ॥ <br>
ऐसिया डोल्हारियावरी समर्थ । अखंड बैसवूं श्रीगुरुनाथ । <br>
जो अवयवरहित अमूर्तमूर्त । श्रीदेवदत्त दयाळू ॥ ४ ॥ <br>
ब्रह्मानंद मुरोनि समूळ । तें ओतलें गुरुरूप निखळ । <br>
जें षड्‌विकाररहित निर्मळ । अचळ अमळ अढळ जें ॥ ५ ॥ <br>
ऐसा परात्पर सर्वादि निर्गुण । तो द्वारकेमाजी होऊनि सगुण । <br>
पांडवपालक नारायण । भक्तकैवारी गोविंद ॥ ६ ॥ <br>
तेणें लीला दाविली बहुत । बत्तिसावे अध्यायीं गतकथार्थ । <br>
सुभद्राहरण करुनि पार्थ । इंद्रप्रस्थासी पैं गेला ॥ ७ ॥ <br>
कृष्णकृपेचें बळ अभिनव । शक्रप्रस्थी सुखी असती पांडव । <br>
पुढें वृत्तांत जो जाहला अपूर्व । तो श्रोते सर्व परिसोत ॥ ८ ॥ <br>
कमलोद्‌भवनंदन नारदऋषी । एकदां आला यमसभेसी । <br>
सूर्यसुतेम सन्मानूनि तयासी । पूजा केली आदरें ॥ ९ ॥ <br>
तों यमसभेसीं पंडुराज । नारदें देखिला तेजःपुंज । <br>
तो पुण्यदेह पावोनि सहज । सुखरूप बैसला ॥ १० ॥ <br>
पंडु म्हणे नारदासी । जरी स्वामी मृत्युलोका जासी । <br>
तरी शक्रप्रस्थीं मम पुत्रांसी । इतुकीच आज्ञा करावी ॥ ११ ॥ <br>
जरी कराल राजसूययज्ञ । तरी मी इंद्रसभेसी बैसेन । <br>
यम मज बहुत करितो मान । परी माझें मन विटतसे ॥ १२ ॥ <br>
येथें जिवांसी जाचणी होत । कुंभीपाकादि यातना बहुत । <br>
तेणें खेद पावे सदा चित्त । न घडे परमार्थसाधन ॥ १३ ॥ <br>
जरी राजसूययज्ञ पुत्र करी । तरी पुरंदर आपणाशेजारीं । <br>
ठाव देऊनि निर्धारीं । नानापरी सुख देत ॥ १४ ॥ <br>
मग बोले विरिंचिनंदन । अवश्य धर्मासी मी सांगेन । <br>
तत्काळ उठिला तेथून । वीणा वाहून ऊर्ध्वपंथें ॥ १५ ॥ <br>
मस्तकीं रुळती जटाभार । गौरवर्णें जैसा शीतकर । <br>
यज्ञोपवीत रुळे सुंदर । उत्तरीयवस्त्र झळकतसे ॥ १६ ॥ <br>
क्षीरसमुद्रीं धुतलें । तैसें प्रावरणवस्त्र दिव्य शोभलें । <br>
द्वादश टिळे सतेज मिरवले । सिद्धपादुका सतेज युगुळीं ॥ १७ ॥ <br>
दिव्य गंधीं दिव्य सुमनीं । जो सदा पूजिजे देवगणीं । <br>
ऐसा महाराज नारदमुणी । इंद्रप्रस्थासी पैं आला ॥ १८ ॥ <br>
धर्में देखिला नारदमुनी । साष्टांग नमिला प्रेमेंकरुनी । <br>
दिव्य सिंहासनीं बैसवूनी । षोडशोपचारें पूजिला ॥ १९ ॥ <br>
जोडूनियां दोन्हीं कर । धर्म उभा राहिला समोर । <br>
म्हणे आजि भाग्य थोर । दृष्टीं देखिले नारदमुनि ॥ २० ॥ <br>
नारद म्हणे ते वेळां । मज पंडुराज स्वर्गीं भेटला । <br>
तेणें निरोप तुम्हांसी सांगितला । राजसूययज्ञ करा वेगें ॥ २१ ॥ <br>
त्या पुण्येंकरूनि सहज । शक्राशेजारीं बैसे पंडुराज । <br>
तुम्हीं पुत्र त्याचे तेजःपुंज । करावें काज एवढें ॥ २२ ॥ <br>
ऐसें धर्मरायासी सांगून । ऊर्ध्वपंथें गेला ब्रह्मनंदन । <br>
धर्मराजें बंधु बोलावून । विचारासी बैसले ॥ २३ ॥ <br>
म्हणे सुफळ न होतां पितृवचन । व्यर्थ काय वांचोन । <br>
त्याचें वृथा गेलें धर्मदान । तपाचरण कायसें त्याचें ॥ २४ ॥ <br>
वृथा गेला पितृवचनार्थ । तो पुत्र नव्हे प्रत्यक्ष जंत । <br>
तो वांचूनि भूभार व्यर्थ । अनुपकारी अभागी ॥ २५ ॥ <br>
पितृवचनीं उपजे त्रास । सद्‌गुरुशीं करी द्वेष । <br>
कुशब्द बोले मातेस । तो अल्पायुषी जाणिजे ॥ २६ ॥ <br>
भक्त देखतां करी उपहास । साधूसी लावी नसते दोष । <br>
सद्‌गुरूनि म्हणे मीच विशेष । तो नर अल्पायुषी जाणिजे ॥ २७ ॥ <br>
सत्पुरुषांची करी निंदा । अपमानी जो ब्रह्मवृंदा । <br>
विद्याबळें प्रवर्ते वादा । तो नर अल्पायुषी जाणिजे ॥ २८ ॥ <br>
निंदी सदा तीर्थक्षेत्रें । असन्मानी हरिहरचरित्रें । <br>
सर्वदा निंदी वेदपुराणशास्त्रें । तो नर अल्पायुषी जाणिजे ॥ २९ ॥ <br>
कायावाचामनें । परपीडा हिंसा करणें । <br>
भूतद्रोह करी जारणमारणें । तो अल्पायुषी जाणिजे ॥ ३० ॥ <br>
निंदी महापुरुषांचे ग्रंथ । नसतेच काढी कुतर्क अर्थ । <br>
विद्यामदें उन्मत्त । त्यासी अधःपात सुटेना ॥ ३१ ॥ <br>
मी विष्णुभक्त आहें मोठा । म्हणवूनि निंदी नीलकंठा । <br>
तपस्वी देखोनि करी चेष्टा । त्यासी अधःपात सुटेना ॥ ३२ ॥ <br>
श्रीहरीचें गुणकीर्तन । जो अव्हेरी न करी श्रवण । <br>
टाकी विष्णुभक्तां उच्छेदून । त्यासी अधःपात सुटेना ॥ ३३ ॥ <br>
शिवभक्त अतिनिर्मळ । जो विष्णुनिंदा करी चांडाळ । <br>
नसते कुमार्ग स्थापी खळ । त्यासी अधःपात सुटेना ॥ ३४ ॥ <br>
होतां साधूंचा अपमान । संतोष वाटे मनांतून । <br>
करी वृद्धांचें मानखंडण । त्यासी अधःपात सुटेना ॥ ३५ ॥ <br>
सभेमाजी दुरुक्ती बोले । जेणें भल्याचें हृदय उले । <br>
जठर विष्ठेनें सदा माखलें । त्यासी अधःपात सुटेना ॥ ३६ ॥ <br>
निर्नासिक आरसा न पाहे । तोंवरी रूपाचा अभिमान वाहे । <br>
म्हणे माझ्या रूपाची तुलना न ये । रतिवराही पाहतां ॥ ३७ ॥ <br>
मी एक जाणता सर्वज्ञ । ऐसा सदा धडके अभिमान । <br>
सकळ मूर्खांहूनि नीच पूर्ण । कर्में करी त्यांतुल्य ॥ ३८ ॥ <br>
असोत हे आतां बोल । जो पितृवचन न करी सुफळ । <br>
तो अभागी केवळ । महाखळ जाणावा ॥ ३९ ॥ <br>
नारदें सांगितलें येऊन । कीं करावा राजसूयज्ञ । <br>
तों बोलिले भीमार्जुन । उत्तम वचन तें ऐका ॥ ४० ॥ <br>
पृथ्वीचे राजे जिंकोन । द्रव्य आणावें बळेंकरून । <br>
तरी सिद्धी पावेल सकळ यज्ञ । बहुत कठिण कार्य दिसे ॥ ४१ ॥ <br>
तरी द्वारकानाथ श्रीकृष्ण । जो अनाकदुंदुभिहृदयरत्‍न । <br>
तो जगद्‌गुरु आलियाविण । कार्यसिद्धि नव्हेचि ॥ ४२ ॥ <br>
मग श्रीकृष्णासी दिव्य पत्र । पाठवी धर्मराज पंडुपुत्र । <br>
दूत पाठविले सत्वर । द्वारकाधीश बोलवावया ॥ ४३ ॥ <br>
तों जरासंधाचे बंदिशाळेप्रती । पडिले बावीस सहस्र नृपती । <br>
तिंहीं पत्र लिहिलें श्रीहरीप्रती । आम्हांसी जगत्पति सोडवीं ॥ ४४ ॥ <br>
दोन्हीकडूनि आलीं पत्रें । तीं स्वयें वाचिलीं वारिजनेत्रें । <br>
मग काय केलें स्मरारिमित्रें । तें विचित्र परिसा पां ॥ ४५ ॥ <br>
मनीं विचारी कमलोद्‌भवपिता । आधीं जावें शक्रप्रस्था । <br>
भेटूनि यावें पंडुसुतां । कार्य तत्त्वतां साधावें ॥ ४६ ॥ <br>
तों इकडे धर्में काय केलें । चहूं दिशांप्रति ते वेळे । <br>
चौघे बंधु पाठविले । राजयांप्रति जिंकावया ॥ ४७ ॥ <br>
सैन्य अपार मिळवून । उत्तर दिशेशी गेला अर्जुन । <br>
तेणें सकळ राजे जिंकोन । द्रव्य अपार आणिलें ॥ ४८ ॥ <br>
पूर्वेसी पाठविला भीम । तेणें थोर केला पराक्रम । <br>
राजे जिंकोनि बळोत्तम । द्रव्य आणिलें तेधवां ॥ ४९ ॥ <br>
दक्षिणेसी पाठविला सहदेव । तेणें पुरुषार्थ करूनि अपूर्व । <br>
भूपति जिंकोनियां सर्व । आणिलें द्रव्य तेधवां ॥ ५० ॥ <br>
पश्चिमेसी पाठविला नकुळ । तेणें नृपति जिंकोनियां सकळ । <br>
द्वारकेसी आला प्रबळ । सैन्यासहित तेधवां ॥ ५१ ॥ <br>
नगराबाहेर राहोन । हरीसी पत्र पाठविलें लिहोन । <br>
माथां धर्माची मुद्रिका करून । दूताहातीं धाडिलें ॥ ५२ ॥ <br>
श्रीरंगें पत्र उकलिलें देखा । तों धर्माचा असे मस्तकीं शिक्का । <br>
श्रीकृष्णें वंदिलें मस्तका । हृदयीं धरिलें सप्रेम ॥ ५३ ॥ <br>
म्हणे मी अजित निर्गुण । परी मज भक्तीं जिंकिलें पूर्ण । <br>
मी सदा तयांआधीन । त्यांचें वचन मानीत मी ॥ ५४ ॥ <br>
जे दाविती धनविद्यातपबळ । त्यांसी नातुडे तमालनीळ । <br>
मी भक्तांआधीन सदाकाळ । जे प्रेमळ अंतरींचे ॥ ५५ ॥ <br>
अनंत जन्म तप केलें । पांडवीं पूर्वींच मज जिंकिलें । <br>
हरीनें द्रव्य अपार ते वेळे । आणूनि दिधलें माद्रीसुता ॥ ५६ ॥ <br>
द्वारकेबाहेर येऊनि गोपाळ । नकुळा भेटला तात्काळ । <br>
नकुळें दृढ धरिलें पदकमळ । जगद्वंद्याचें तेधवां ॥ ५७ ॥ <br>
नयनींचें अश्रुजीवन । तेणें प्रक्षाळिले कृष्णचरण । <br>
कंठ दाटला प्रेमेंकरून । जगज्जीवन हृदयीं धरी ॥ ५८ ॥ <br>
नकुळ म्हणे श्रीकरधरा । ब्रह्मांडनायका भुवनसुंदरा । <br>
कंसातका मधुसंहारा । समरधीरा गोविंदा ॥ ५९ ॥ <br>
तुझा मी दासानुदास विश्वंभरा । म्यां पत्राचे शिरीं केली मुद्रा । <br>
विरिंचीजनका प्रतापरुद्रा । अन्याय क्षमा करीं हा ॥ ६० ॥ <br>
श्रीरंग म्हणे सखया ऐक । तुम्हीं निजप्रेम देऊनि अलौकिक । <br>
मज विकत घेतलें देख । सत्य सत्य त्रिवाचा ॥ ६१ ॥ <br>
नकुळ द्वारकेमाजी नेला । दिव्य वस्त्राभरणीं गौरविला । <br>
द्रव्य अपार देत ते वेळां । जें भोगींद्रासी न गणवेचि ॥ ६२ ॥ <br>
नकुळासी म्हणे राजीवनेत्र । मजही धर्में धाडिलें पत्र । <br>
मीही आतां येतों सत्वर । पुढें जाय तूं वेगेंसीं ॥ ६३ ॥ <br>
आज्ञा घेऊनि माद्रीसुत । इंद्रप्रस्थासी आला त्वरित । <br>
धर्मासी वंदूनि समस्त । वृत्तांत सांगे द्वारकेचा ॥ ६४ ॥ <br>
सद्गदित जाहला धर्म । म्हणे आमचा ऋणी पुरुषोत्तम । <br>
तंव तो विश्वमनोभिराम । येता जाहला शक्रप्रस्थासी ॥ ६५ ॥ <br>
पुढें जाऊनि धर्मराजें । वंदिलीं हरीचीं चरणांबुजें । <br>
वर्तमान जाहलें तें सहजें । सर्व कथिलें हरीप्रति ॥ ६६ ॥ <br>
एक जरासंध वेगळा करून । सर्व राजे जिंकिले पूर्ण । <br>
मग बोले कंसप्राणहरण । तरी यज्ञ कैसा होईल ॥ ६७ ॥ <br>
जरासंध परम सबळ । मथुरेसी धरिला सतरा वेळ । <br>
परी त्याच्या मरणाचा काळ । समीप असे यावरी ॥ ६८ ॥ <br>
मग भीम आणि अर्जुन । संगें घेऊनि जगज्जीवन । <br>
सवेंचि त्रिवर्ग निघोन । येते जाहलें मागधपुरा ॥ ६९ ॥ <br>
दुर्ग ढांसळूनि बळें । आडमार्गें ग्रामांत गेलें । <br>
तों भेरी निशाण देखिलें । भीमें फोडिलें हाणोनि ॥ ७० ॥ <br>
ब्राह्मणवेष तिघीं धरिले । जरासंधाचे मंदिरासी गेले । <br>
तों बळिहरण टाकावया वेळे । बाहेर आला जरासंध ॥ ७१ ॥ <br>
तों देखिले तिघे ब्राह्मण । जरासंध करी तयांसी नमन । <br>
तंव ते न बोलती धरिलें मौन । आशीर्वचन न देती ॥ ७२ ॥ <br>
जरासंधाचे यज्ञशाळेंत जाऊन । मौनें बैसले तिघे जण । <br>
राजा म्हणे कैसे ब्राह्मण । कांहीं वचन न बोलती ॥ ७३ ॥ <br>
जरासंध म्हणे द्विज हो सांगा । काय इच्छा असेल ते मागा । <br>
हरि म्हणे युद्धभिक्षा देईं वेगा । तिघांमधूनि एकाशीं ॥ ७४ ॥ <br>
जरासंध पाहे हस्त विलोकून । तों देखे गोधांगुळीचिन्ह । <br>
म्हणे हे नव्हेति ब्राह्मण । महाक्षत्रिय आहेती ॥ ७५ ॥ <br>
जरासंध बोले वचन । म्यां भिक्षा दिधली तुम्हांलागून । <br>
परी तुम्ही तिघेजण । आहां कोण सांगावें ॥ ७६ ॥ <br>
मग स्वरूपें प्रगटविलीं तिघां जणीं । तों भीम अर्जुन चक्रपाणी । <br>
जरासंध हांसोनी । काय बोले तेधवां ॥ ७७ ॥ <br>
हा गोवळा कपटी कंसारी । ह्याशीं मी तों युद्ध न करीं । <br>
अर्जुनही पाहतां समरीं । दृष्टीं माझे भरेना ॥ ७८ ॥ <br>
कांहीं भीम तगेल मजशीं । मी युद्ध करीन तयाशीं । <br>
मग नगरबाह्यप्रदेशीं । चौघेजण चालिले ॥ ७९ ॥ <br>
युद्धभूमिका नीट करून । जरासंध आणि भीमसेन । <br>
उभे ठाकले गदा पडताळून । गगनीं सुरगण पाहती ॥ ८० ॥ <br>
गदा खणखणां वाजती । बळें उद्‌भट हांका देती । <br>
निराळीं प्रतिशब्द उठती । दुमदुमिती देवयानें ॥ ८१ ॥ <br>
चक्राकार उड्या घेती । वर्मी गदाघाय हाणितीं । <br>
सिंहावरी सिंह लोटती । तैसे झगटती एकमेकां ॥ ८२ ॥ <br>
करुनि चक्राकार मंडळ । तितुक्यांत युद्ध करिती कल्लोळ । <br>
नऊ सहस्र नागांचें बळ । दोघांसही समानचि ॥ ८३ ॥ <br>
जैसे मेरु आणि मांदार । तैसे सबळ दोघे शूर । <br>
कीं पूर्वीं शक्रसुत आणि सूर्यकुमर । अलोट जैसे भीडती ॥ ८४ ॥ <br>
एकीकडे चमक दावूनी । सवेंचि गदा हाणिती फिरोनी । <br>
सर्वांग चूर होऊनी । छिन्न भिन्न जाहलें ॥ ८५ ॥ <br>
वीरश्रीमदें माजले जेव्हां । शरीरव्यथा नाठवे तेव्हां । <br>
पार्थ आणि रुक्मिणीधवा । अति आश्चर्य वाटत ॥ ८६ ॥ <br>
नव दिवस नव रात्री । दोघेही ढळती वीर क्षत्री । <br>
दोघे धांवतां दणाणे धरित्री । उठे अंबरीं प्रतिशब्द ॥ ८७ ॥ <br>
अंतरीं विचारी क्षीराब्धिजावर । जरासंध हा अनिवार । <br>
भीमासी संकेतें सर्वेश्वर । दाविता झाला तेधवां ॥ ८८ ॥ <br>
तृणकाडी हातीं धरुनी । भीमासी दाविली चिरोनी । <br>
धर्मानुजें तोचि संकेत जाणूनी । तैसेंचि केलें तेधवां ॥ ८९ ॥ <br>
जरासंध बळें धरिला । पायांतळीं घालूनि चिरिला । <br>
दूरी भिरकावूनि दीधला । परी सांधा जडला पुनरपि ॥ ९० ॥ <br>
मागुती हांक देऊनि जरासंध । भीमाशीं भिडे सुबद्ध । <br>
सवेंचि संकेत दावी गोविंद । धड विषम टाकीं कां ॥ ९१ ॥ <br>
मागुती भीमें उभा चिरिला । एक भाग दक्षिणेकडे टाकिला । <br>
दुजा उत्तरेकडे भिरकाविला । प्राणासी मुकला जरासंध ॥ ९२ ॥ <br>
जाहला एकचि जयजयकार । सुर वर्षती सुमनसंभार । <br>
विजयी जाहला पंडुकुमर । पार्थ-यदुवीर भेटती ॥ ९३ ॥ <br>
बंदिशाळा फोडिली तये वेळे । बावीस सहस्र राजे सोडविले । <br>
तितुकेही स्वस्थळा पाठविले । वस्त्रें भूषणें देऊनियां ॥ ९४ ॥ <br>
राजभांडारीं द्रव्य असंख्यात । तें इंद्रप्रस्था नेलें समस्त । <br>
सहदेव जरासंधाचा सुत । त्यासी राज्य दीधलें ॥ ९५ ॥ <br>
ऐसा पुरुषार्थ करुनी । शक्रप्रस्था आले परतोनी । <br>
द्वारकेसी गेला शारंगपाणी । रथीं बैसोनि तेधवां ॥ ९६ ॥ <br>
ऐसे दिवस कांहीं लोटले । धर्मराजा बंधूंप्रति बोले । <br>
हें करभारद्रव्य आणिलें । याचें सार्थक करावें ॥ ९७ ॥ <br>
पडिले द्रव्याचे पर्वत । सहस्र गज भरूनि वेंचिलें नित्य । <br>
तरी सहस्र वर्षेंपर्यंत । द्रव्य न सरे सर्वथा ॥ ९८ ॥ <br>
सर्व सामग्री सिद्ध जाहली । याग आरंभावा या वेळीं । <br>
आप्त सोयिरे सुहृद सकळी । पाचारावे यज्ञातें ॥ ९९ ॥ <br>
पाचारावे ब्राह्मण समस्त । जे शापानुग्रहसमर्थ । <br>
वेदोनारायण साक्षात । नांदे हृदयीं जयांच्या ॥ १०० ॥ <br>
सप्तपुर्‍या तीर्थें अगाधें । जेथें वसती ब्रह्मवृंदें । <br>
जे वेदांतज्ञानी ब्रह्मानंदें । निजसुखें डुल्लती ॥ १ ॥ <br>
शाण्णव कुळींचे भूपाळ । आप्त सोयरे द्रुपदादि सकळ । <br>
विराटादि महानृपाळ । यज्ञालागीं पाचारा ॥ २ ॥ <br>
द्वारकेसी आधीं पाठवावे दूत । जगद्वंद्य आमुचें कुळदैवत । <br>
तो स्वामी श्रीकृष्णनाथ । रुक्मिणीसहित पाचारा ॥ ३ ॥ <br>
द्रोणाचार्य कृपाचार्य । धृतराष्ट्र भीष्मादि महाआर्य । <br>
जे केवळ ज्ञानसूर्य । ते पाचारा आधीं येथें ॥ ४ ॥ <br>
दुर्योधनादि बंधु सर्व । पाचारावे ते कौरव । <br>
विदुर महाज्ञानी कृपार्णव । आधीं येथें बोलवावा ॥ ५ ॥ <br>
ऐसी आज्ञा देतां धर्मभूपती । लक्षानुलक्ष दूत धांवती । <br>
धर्माची आज्ञा सर्वां सांगती । नृप निघती वेगेंसीं ॥ ६ ॥ <br>
तों दैव उदेलें अद्‌भुत । दूत न पाठवितांची अकस्मात । <br>
निजभारेंसी वैकुंठनाथ । नगराजवळी पातला ॥ ७ ॥ <br>
दूत धांवत आले धर्माजवळी । सांगती जवळी आले वनमाळी । <br>
कुंजरभेरी गर्जती निराळीं । प्रतिशब्द गगनीं न समाये ॥ ८ ॥ <br>
ऐकतां धर्मराजा गहिंवरला । दूत म्यां अजूनि नाहीं धाडिला । <br>
अंतर ओळखोनि धांविन्नला । स्वामी माझा मजलागीं ॥ ९ ॥ <br>
एक प्रेमें धरितां हरिपायीं । मुळेंविण येतो लवलाहीं । <br>
माझ्या भाग्यासी अंत नाहीं । आला जांवई भीमकाचा ॥ ११० ॥ <br>
बंधूंसहित धर्मराव । नगराबाहेरी घेतसे धांव । <br>
तों सेनेसहित इंदिराधव । पंडुपुत्रीं देखिला ॥ ११ ॥ <br>
सवें सोळा सहस्र कामिनी । मुख्य रुक्मिणी विश्वजननी । <br>
छपन्न कोटी यादव श्रेणी । तितुक्यांच्या कामिनी आलिया ॥ १२ ॥ <br>
एक लक्ष साठ सहस्र कुमर । कन्या स्नुषा आलिया समग्र । <br>
चौदा सहस्र भेरी प्रचंद थोर । गजपृष्ठावरी धडकती ॥ १३ ॥ <br>
गज तुरंग पदाति रथ । अनुपम अलंकारें मंडित । <br>
ध्वज अपार लखलखित । जेवीं पुकष्‍रीं सौदामिनी ॥ १४ ॥ <br>
मित्राऐसीं शतपत्रें । चंद्रमंडळातुल्य तळपती छत्रें । <br>
नीळरक्तवर्ण विचित्रें । संख्यारहित दिसती ॥ १५ ॥ <br>
कुंचे चामरें झळकती । गज महानादें किंकाटती । <br>
हिरे जडिले दांतोदांतीं । कर्णीं डुल्लती मुक्तघोंस ॥ १६ ॥ <br>
रत्‍नजडित पाखरा सुरेख । घंटा गर्जती अधोमुख । <br>
मग पाहतां ते कृष्णउपासक । हरिनामें किंकाटती ॥ १७ ॥ <br>
अतिरथी उद्धट वीर । पाठीसीं चालती कृष्णकुमर । <br>
महारणपंडित धनुर्धर । प्रचंड वीर हरीचे ॥ १८ ॥ <br>
गजस्कंधी बैसोनि बंदीजन । हरिप्रताप वाखाणिती गर्जोन । <br>
पुढें कनकवेत्रधारी धांवोन । वाव करिती चालावया ॥ १९ ॥ <br>
कृष्णाभोंवते राजे घनदाट । आदळती मुकुटांसी मुकुट । <br>
ऐसा द्वारकानाथ वरिष्ठ । धर्मराजें देखिला ॥ १२० ॥ <br>
पांचही जणांसी ते काळीं । क्षेम देत वनमाळी । <br>
धर्में हरीचे अंघ्रिकमळीं । मस्तक ठेविला आदरें ॥ २१ ॥ <br>
हरि म्हणे तूं दीक्षित सहजीं । तुझीच पूजा करावी आजी । <br>
धर्में श्रीरंग नगरामाजीं । मंदिरासी आणिला ॥ २२ ॥ <br>
चौदा सहस्र मत्त वारण । आणिल द्रव्य अलंकार भरोन । <br>
नानारत्‍नवस्त्रीं पंडुनंदन । द्वारकाधीशें पूजिला ॥ २३ ॥ <br>
</div>

<div class="ovi">
तों सकळ देशींचे नृपवर । घेऊनि पातले करभार । <br>
अठ्ठयायशीं सहस्र ऋषीश्वर । शिष्यांसहित पातले ॥ २४ ॥ <br>
जरासंधाचे बंदी पडले । बावीससहस्र राजे सोडविले । <br>
तितुकेही यज्ञ पाहावया आले । करभार घेऊनियां ॥ २५ ॥ <br>
धनाच्या राशी अपार । स्वर्गाहूनि पाठवी कुबेर । <br>
त्रिदशांसहित सुरेश्वर । विमानारुढ पाहतसे ॥ २६ ॥ <br>
नव ग्रह सुप्रसन्न । जयलाभ उभे कर जोडून । <br>
श्रीरामभक्त बिभीषण । आनंद पाहों पातला ॥ २७ ॥ <br>
सप्त द्वीपें छप्पन्न देश । नव खंडींचे नराधीश । <br>
भीष्मद्रोणादि कौरवेश । पुत्रांसहित धृतराष्ट्र ॥ २८ ॥ <br>
जे जे आले नरेश्वर । त्यांसी धर्में जावोनि समोर । <br>
बहुत करोनियां आदर । इंद्रप्रस्थासी आणिलें ॥ २९ ॥ <br>
कोटि शिल्पकारीं अगोदर । चंदनसदनें निर्मिलीं विचित्र । <br>
सकळ ऋषिराजयांसी पवित्र । दिधलीं तींच राहावया ॥ १३० ॥ <br>
धर्म म्हणे सहदेवातें । धौम्य पुरोहिताचेनि अनुमतें । <br>
जे जे सामग्री लागे यज्ञातें । ते ते सिद्ध करीं सत्वर ॥ ३१ ॥ <br>
मग भीष्म आणि जगन्मोहन । एकासनीं बैसवून । <br>
कृष्णपदीं मस्तक ठेवून । धर्मराज विनवीतसे ॥ ३२ ॥ <br>
जें जें मनीं इच्छिलें । तें तें हरीनें पुरविलें । <br>
सकळ राजे भृत्य जाहले । द्रव्य संचलें असंभाव्य ॥ ३३ ॥ <br>
तरी येथें कार्य वांटिल्याविण । सिद्धी न पावे कदा यज्ञ । <br>
तरी कोणा योग्य कोण कारण । तूं नारायण जाणसी ॥ ३४ ॥ <br>
आम्ही नेणतीं लेंकुरें श्रीरंगा । आम्हांसही एक कार्य सांगा । <br>
कंसांतका भक्तभवभंगा । आज्ञा करावी सत्वर ॥ ३५ ॥ <br>
मग बोले श्रीकरधर । मी चतुर नव्हें नृपवर । <br>
नंदाचा गोरक्षक साचार । मज हा विचार समजेना ॥ ३६ ॥ <br>
यावरी अर्जुनाचा सारथि होय । हें तों जाणे भुवनत्रय । <br>
धर्में धरिले दृढ पाय । तरी मी काय करूं आतां ॥ ३७ ॥ <br>
हरि म्हणे मी एक कार्य करीन । द्विजांचीं चरणांबुजें प्रक्षाळीन । <br>
आणि उच्छिष्ट पात्रें काढीन । इतुकें कारण मज दीजे ॥ ३८ ॥ <br>
ऋषींसी लागतील जे जे उपचार । ते ते पुरवावे समग्र । <br>
द्रोणआज्ञेनें द्रोणपुत्र । अश्वत्थामा करो हें ॥ ३९ ॥ <br>
द्रव्य लागेल जें अपार । तें विदुरें द्यावें समग्र । <br>
राजपूजनासी चतुर । संजय शिष्य व्यासाचा ॥ १४० ॥ <br>
अपार आल्या राजसेना । त्यांसी भक्ष्यभोज्याची विचारणा । <br>
हें कार्य सांगा दुःशासना । अवश्य म्हणे धर्मराजा ॥ ४१ ॥ <br>
ब्राह्मणांसी दक्षिणा सहज । देईल द्रोणाचार्य महाराज । <br>
जो प्रतापसूर्य तेजःपुंज । वेदज्ञ आणि रणपंडित ॥ ४२ ॥ <br>
आणिताती राजे बहु धनें । तीं दृष्टीसी पाहोनि दुर्योधनें । <br>
मग भांडारीं ठेविजे यत्‍नें । अवश्य म्हणे पंडुपुत्र ॥ ४३ ॥ <br>
यज्ञासी येतील नाना विघ्नें । तितुकीं निवारावीं अर्जुनें । <br>
ब्राह्मणांची प्रार्थना भीमसेनें । भोजनवेळे करावी ॥ ४४ ॥ <br>
सुमनमाळा गंधाक्षता । धूपादि परिमळद्रव्य तत्त्वतां । <br>
हीं अर्पावीं समस्तां । नकुळालागीं सांगितलें ॥ ४५ ॥ <br>
घृत मधु दधि पंचामृतें । हीं सहदेवें वाढिजें एकचित्तें । <br>
न्यून पूर्ण होईल तेथें । गंगात्मजें विलोकिजे ॥ ४६ ॥ <br>
विप्रराजयांच्या बैसती पंक्ती । त्यांसी वाढील द्रौपदी सती । <br>
अन्नपूर्णा केवळ भगवती । करील तृप्त समस्तां ॥ ४७ ॥ <br>
प्रतिविंध्यादि राजकुमर । अत्यंत सुगंध करूनि नीर । <br>
भोजनकर्त्यांसी वारंवार । पुरविजे तयांनीं ॥ ४८ ॥ <br>
त्रयोदशगुणी विडे विचित्र । एक तांबूल सहस्रपत्र । <br>
हें धृष्टद्युम्नासी सांगा साचार । युधिष्ठिर अवश्य म्हणे ॥ ४९ ॥ <br>
धर्मराया तूं यजमान । भोंवते घेऊनि दिव्य ब्राह्मण । <br>
यथासांग करीं यज्ञ । जेणें त्रिभुवन धन्य म्हणे ॥ १५० ॥ <br>
ऋत्विज नेमिले चौघेजण । कमलोद्‌भव मुख्य पूर्ण । <br>
दुजा सत्यवतीहृदयरत्‍न । वेदाब्जसूर्य केवळ जो ॥ ५१ ॥ <br>
तिजा ब्रह्मनंदन वसिष्ठ । चौथा याज्ञवल्क्य वरिष्ठ । <br>
हे चौघे ऋत्विज स्पष्ट । धर्मराया योजीं कां ॥ ५२ ॥ <br>
राजा आणि भणंगदीन । सर्वांसी अन्न समान । <br>
हें मुख्य प्रभूचें लक्षण । यज्ञ पूर्ण होय तेणें ॥ ५३ ॥ <br>
ऐसी आज्ञा देऊनि सकळां । मग यज्ञासी आरंभ केला । <br>
दीक्षाग्रहणीं धर्म बैसला । विप्रांसहित मखाजवळी ॥ ५४ ॥ <br>
एक संवत्सरपर्यंत । वसुधारा अखंड चालत । <br>
जातवेद जाहला तृप्त । न्यून पदार्थ एकही न दिसे ॥ ५५ ॥ <br>
विभाग पावोनि समस्त । जयजयकारें देव गर्जत । <br>
असंभाव्य पुष्पवृष्टि होत । शक्रप्रस्थावरी पैं ॥ ५६ ॥ <br>
ऋषि राजे थोरलहान । रत्‍नताटीं करिती भोजन । <br>
षड्रस अन्न जेविती पूर्ण । जें दुर्लभ सुरांतें ॥ ५७ ॥ <br>
तों विप्रांसी प्रार्थना करी भीमसेन । बोले परम कठोर वचन । <br>
म्हणे टाकाल जरी अन्न । तरी बांधीन शेंडीसी ॥ ५८ ॥ <br>
उदरापुरतें मागोनि घ्यावें । पात्रीं सांडितां बरें नव्हे । <br>
म्हणे माझे स्वभाव ठावे । तुम्हां आहेत सर्वही ॥ ५९ ॥ <br>
भीमाच्या धाकेंकरुन । ब्राह्मण जेविती किंचित अन्न । <br>
विप्र गेले शुष्क होऊन । तें जगज्जीवनें जाणिलें ॥ १६० ॥ <br>
भीमासी म्हणे जगज्जीवन । गंधमादनऋषि निपुण । <br>
त्यासी सत्वर आणा बोलावून । अगत्य कारण आहे त्याचें ॥ ६१ ॥ <br>
भीमाचे ठायीं अभिमान । मीच एक बळें आगळा पूर्ण । <br>
वृकोदर जात वेगेंकरून । गंधमादन आणावया ॥ ६२ ॥ <br>
तों वाटेसी जैसा महापर्वत । वृद्धवेष धरुनि बहुत । <br>
बैसला असे हनुमंत । पुच्छ आडवें टाकूनियां ॥ ६३ ॥ <br>
त्यासी भीम बोले प्रौढी । वानरा वाटेचें पुच्छ काढीं । <br>
मज जाणें आहे तांतडी । ऋषिदर्शनाकारणें ॥ ६४ ॥ <br>
तों हनुमंत बोले नम्र वचन । भीमा मज आलें वृद्धपण । <br>
हें पुच्छ जड जाहलें पूर्ण । आतां माझेनी उचलेना ॥ ६५ ॥ <br>
तरी तूं बळिया भीमसेन । एकीकडे ठेवीं पुच्छ उचलून । <br>
अवश्य म्हणे कुंतीनंदन । पुच्छ उचलूं पाहतसे ॥ ६६ ॥ <br>
नव सहस्र वारणांचें बळ । तें भीमसेनें वेंचिलें सकळ । <br>
परी पुच्छ न ढळे अढळ । जैसा अचल पडियेला ॥ ६७ ॥ <br>
बळहत जाहला भीमसेन । गदगदां हांसे वायुनंदन । <br>
म्हणे धर्मानुजा गर्व सांडोन । कृष्णभजनीं राहें तूं ॥ ६८ ॥ <br>
मग भीमें स्तवूनि हनुमंता । म्हणे तूं आवडसी रघुनाथा । <br>
दशास्यबळदर्पहंता । सीताशोकहर्ता तूंचि पैं ॥ ६९ ॥ <br>
निरभिमानी भीमासी देखिलें । मग पुच्छ हनुमंतें काढिलें । <br>
गंधमादन पर्वतासी ते वेळे । धर्मानुज पातला ॥ १७० ॥ <br>
दृष्टीं देखिला गंधमादन । अंग जैसें दिव्य सुवर्ण । <br>
परी तयासी सूकराचें वदन । दुर्गंध पूर्ण येतसे ॥ ७१ ॥ <br>
भीमें केला नमस्कार । उभा राहिला जोडूनि कर । <br>
म्हणे तुम्हांसी पाचारी यादवेंद्र । याग होत धर्मसदनीं ॥ ७२ ॥ <br>
मग बोले गंधमादन । हें परमदुर्गंधी सूकरवदन । <br>
मी तेथें न ये घेऊन । उपहासिती सर्वही ॥ ७३ ॥ <br>
भीम म्हणे महाऋषी । तुमची कांति सुवर्णाऐसी । <br>
ऐसें तुमचें मुख व्हावयासी । काय कारण सांग पां ॥ ७४ ॥ <br>
येरू म्हणे ऐक सावधान । पूर्वीं मी होतो बहुत सधन । <br>
सर्व दानें केलीं पूर्ण । यथाविधीकरूनियां ॥ ७५ ॥ <br>
परी ब्राह्मणाचा जाय प्राण । ऐसें बोलिलों कठोर वचन । <br>
त्यालागीं जाहलें ऐसें वदन । पंडुनंदना जाण पां ॥ ७६ ॥ <br>
भीमा तूं तरी सावधान । नको बोलूं कठोर वचन । <br>
मनांत दचकला भीमसेन । आला परतोन इंद्रप्रस्था ॥ ७७ ॥ <br>
मग विप्रासी म्हणे तो तेव्हां । स्वामी सावकाश जी जेवा । <br>
न रुचे त्याचा त्याग करावा । प्रसाद ठेवावा निजपात्रीं ॥ ७८ ॥ <br>
विप्र म्हणती नवल जाहलें । यासी हे गुण कोणीं लाविले । <br>
प्रार्थना करितो नम्र बोलें । आमुचें फळलें भाग्य वाटे ॥ ७९ ॥ <br>
असो धर्माची संपदा बहुत । देखतां दुर्योधन संतापत । <br>
म्हणे याचा सहाकारी कृष्णनाथ । याचेनि पूर्ण सर्व होय ॥ १८० ॥ <br>
श्रीकृष्णासी म्हणे दुर्योधन । तुझें पांडवांवरी बहुत मन । <br>
तूं एवढा देव होऊन । समता नसे तुझे ठायीं ॥ ८१ ॥ <br>
पांडवांकडे धरिसी प्रीती । तैसी आम्हांकडे नाहीं वृत्ती । <br>
तुझे ठायीं द्वैत श्रीपती । नवल मज वाटतसे ॥ ८२ ॥ <br>
हरि म्हणे दुर्योधना । मी समसमान अवघियांसी जाणा । <br>
एकासी अधिक एकासी उणा । सर्वथा नाहीं विचारीं ॥ ८३ ॥ <br>
दरिद्री राजा हो कां रंक । सर्वांसी समान जैसा अर्क । <br>
किंवा गंगेचें उदक । सर्वांसही सम जैसें ॥ ८४ ॥ <br>
की सर्वां धटीं समान अंबर । कीं समान जैसा समीर । <br>
कीं गगनीं उगवतां रोहिणीवर । शीतळ जैसा सर्वांतें ॥ ८५ ॥ <br>
तैसा मी दुर्योधना जाण । परी जे कां कुटिल जन । <br>
ते सम विषम पूर्ण । माझ्या ठायीं भाविती ॥ ८६ ॥ <br>
भक्त धरिती अत्यादर । त्यांसी जवळी वाटें मी यादवेंद्र । <br>
मी समीप असोनि साचार । अभक्त दूरी भाविती ॥ ८७ ॥ <br>
त्याची पावावया प्रचीती । दुर्योधनासी म्हणे यदुपती । <br>
एक कारण आहे निश्चितीं । तें तूं ऐक सुयोधना ॥ ८८ ॥ <br>
इतुके बैसले ब्राह्मण । यांत एक सत्पात्र निवडोन । <br>
लवकरी आणीं उत्तम दान । देणें असे तयातें ॥ ८९ ॥ <br>
दुर्योधन चालिला पाहावया । मग बोलाविलें धर्मराया । <br>
द्विजांत एक नष्ट निवडूनियां । वेगें आणीं आतांचि ॥ १९० ॥ <br>
धर्म पाहे जो ब्राह्मण । तो केवळ दिसे सूर्यनारायण । <br>
महातपस्वी पुण्यपरापण । नष्ट एकही दिसेना ॥ ९१ ॥ <br>
परतोनि आला हरीपाशीं । म्हणे हे अवघेचि पुण्यराशी । <br>
अपवित्र गुण एकापाशीं । न दिसे कोठें सर्वथा ॥ ९२ ॥ <br>
इकडे दुर्योधन शोधीत । अवघी ऋषिमंडळी न्याहाळीत । <br>
म्हणे एकही धड नाहीं त्यांत । दूषणें बहुत दीसती ॥ ९३ ॥ <br>
हरीजवळी आला सत्वर । म्हणे हे अवघेचि अपवित्र । <br>
एकही न दिसे सत्पात्र । दोषी सर्वत्र असती पैं ॥ ९४ ॥ <br>
दुर्योधनासी म्हणे जगज्जीवन । तुझें हृदय कपटमलिन । <br>
सदोषिया निर्दोष जाण । त्रिभुवनीं दिसेना ॥ ९५ ॥ <br>
दुरात्मा जो दुर्बुद्धि खळ । त्यासी अवघे दिसती अमंगळ । <br>
दृष्टीं कोणी न दिसे निर्मळ । पापें समूळ वेष्टिला ॥ ९६ ॥ <br>
वेश्येचिये नयनीं । सकळ स्त्रिया दिसती जारिणी । <br>
तैसा तूं दुरात्मा पापखाणी । मलिन मनीं सर्वदा ॥ ९७ ॥ <br>
धर्मासी अवघे दिसती पुण्यवंत । तेचि तुज दोषी भासत । <br>
दुर्योधन न बोले तटस्थ । जो अति उन्मत्त विषयांध ॥ ९८ ॥ <br>
असो एक वर्षपर्यंत । राजसूययज्ञोत्साह होत । <br>
तों नवल वर्तलें एक तेथ । श्रोते सावचित्त ऐका पां ॥ ९९ ॥ <br>
जान्हवीचे तीरीं जाण । कोणी एक तपस्वी ब्राह्मण । <br>
अरण्यामाजी गुंफा बांधोन । स्त्रियेसहित राहतसे ॥ २०० ॥ <br>
परम तेजस्वी देदीप्यमान । सदा करी शिवउपासन । <br>
नित्य कैलासाहूनि विमान । माध्यान्हसमयीं येत तया ॥ १ ॥ <br>
तया विमानीं बैसोनि दोघें । नित्य कैलासासी जाती वेगें । <br>
शिवार्चन करिती निजांगें । येती परतोनि आश्रमा ॥ २ ॥ <br>
ऐसें असतां एकेकाळीं । दोघें हिंडती वनस्थळीं । <br>
विमान यावयाची वेळ जाहली । पुष्पें तोडिलीं सवेग ॥ ३ ॥ <br>
तों एकांत वन देखोन । कामातुर जाहला ब्राह्मण । <br>
स्त्रियेसी म्हणे भोगदान । देईं मज येथेंचि ॥ ४ ॥ <br>
तंव ते म्हणे भ्रतारासी । चंडांशु आला माध्यान्हासी । <br>
पुढें जाणें शिवपूजेसी । हे गोष्टी मनीं धरूं नका ॥ ५ ॥ <br>
तुम्ही सर्व शास्त्रीं निपुण । बरवें पहा विचाोरून । <br>
तंव तो कामें व्यापिला पूर्ण । धूर्णित नयन जाहले ॥ ६ ॥ <br>
अंतर भरलें अनंगें । पंथ सोडूनि जाय आडमार्गें । <br>
तों काळसर्प डंखिला वेगें । प्राण गेला तत्काळ ॥ ७ ॥ <br>
अचेतन पडिलें शरीर प्रेत । जवळी स्त्री आली धांवत । <br>
अट्टहासें शोक करीत । तों नारद तेथें पातला ॥ ८ ॥ <br>
नारद पुसे काय जाहलें । येरीनें जें जाहलें तेंचि कथिलें । <br>
नारद म्हणे काय केलें । कां वचन मोडिलें भ्रताराचें ॥ ९ ॥ <br>
तंव ती म्हणे नारदमुनी । कांहीं उपाय सांगा ये क्षणीं । <br>
येरू म्हणे शक्रप्रस्थासी घेऊनी । प्रेत जाईं सवेग ॥ २१० ॥ <br>
पुढें चाले नारदमुनी । मागे येत प्रेत घेऊनी । <br>
यज्ञमंडपांत आणूनी । अकस्मात टाकिलें ॥ ११ ॥ <br>
यज्ञापाशीं टाकिलें प्रेत । तेथें मिळाले श्रेष्ठ समस्त । <br>
म्हणती पैल तें इंद्रप्रस्थ । उचलीं कुणप वेगेंसी ॥ १२ ॥ <br>
म्हणे सर्पदंश जाहला भ्रतारासी । कोणी उठवा सत्वर यासी । <br>
तरीच मख सुफळ पुण्यराशी । देखोनि युधिष्ठिर घाबरला ॥ १३ ॥ <br>
म्हणे यज्ञासी विघ्न ओढवलें । जैसें दुग्धामाजी सैंधव पडलें । <br>
स्वाहाकार खोळंबले । हस्त आंखडिले ब्राह्मणीं ॥ १४ ॥ <br>
धर्मराज झाला दीनवदन । समस्तां विनवी कर जोडून । <br>
कोणी तपस्तेज वेंचून । उठवा शीघ्र कुणप हें ॥ १५ ॥ <br>
तटस्थ पाहती सभाजन । कोणी न बोलती वचन । <br>
धर्मराज उदकें भरूनि नयन । जगद्वंद्याकडे पाहे ॥ १६ ॥ <br>
म्हणे कैवारिया भक्तवत्सला । शेवटीं हा अनर्थ ओढवला । <br>
जैसा विदेशाहूनि गांवा आला । वेशींत नागविला तस्करीं ॥ १७ ॥ <br>
हातासी जों लागावें निधान । तों तेथें विवशी पडे येऊन । <br>
मायबाप तूं जगज्जीवन । तुझा यज्ञ तूं सांभाळीं ॥ १८ ॥ <br>
मी किंकर तुझें दीन । तूं सांभाळी आपुला यज्ञ । <br>
मी यज्ञकर्ता म्हणवीन । तरी जिव्हा झडो हे ॥ १९ ॥ <br>
ऐकोनि धर्माचें करुणावचन । गहिंवरले भक्तजन । <br>
शिशुपाळादि कौरव दुर्जन । हर्ष पूर्ण मानिती ॥ २२० ॥ <br>
खुणाविती एकासी एक । बरें म्हणती झालें कौतुक । <br>
चांडाळ दुरात्मे देख । उणें पाहती भक्तांचें ॥ २१ ॥ <br>
परी धर्माचा पाठिराखा थोर । वैकुंठपुरींचा सुकुमार । <br>
तो उणें पडों नेदी अणुमात्र । कमलनेत्र कमलापति ॥ २२ ॥ <br>
मेघगंभीरगिरा गर्जोन । बोले रुक्मिणीप्राणजीवन । <br>
मन्मथजनक जनार्दन । पांडवजनरक्षक ॥ २३ ॥ <br>
म्हणे वेंचावें कांहीं निजतप । तरीच उठेल हें कुपण । <br>
यावरी विरिंचीचा बाप । काय करिता जाहला ॥ २४ ॥ <br>
पीतवसन श्रीकरधर । सुरंग रुळे उत्तरीय वस्त्र । <br>
मंदहास्य वारिज नेत्र । प्रेताजवळी पातला ॥ २५ ॥ <br>
हातीं घेतली रत्‍नजडित झारी । सव्य करीं ओती पुण्यवारी । <br>
कृष्णद्वेषी जे पापकारी । हांसो लागले गदगदां ॥ २६ ॥ <br>
शिशुपाळादि कौरव दुर्जन । म्हणती हा काय आचरला पुण्य । <br>
कोणतें तप केलें निर्वाण । जन्मादारभ्य आजिवरी ॥ २७ ॥ <br>
महाकपटी चोर जार । गोवळ्यांचीं उच्छिष्टें खाणार । <br>
एक म्हणती धरा धीर । कौतुक पाहों उगेचि ॥ २८ ॥ <br>
तों काय बोले मधुकैटभारी । मी आजिपर्यंत ब्रह्मचारी । <br>
तों अवघे हांसती दुराचारी । हस्त हस्तीं हाणोनियां ॥ २९ ॥ <br>
ब्रह्मचर्यसंकल्प कऒऒन । ब्राह्मणाचे मुखीं जीवन । <br>
कृष्णें घालितांचि खडबडून । उठिला विप्र ते वेळीं ॥ २३० ॥ <br>
जाहला एकचि जयजयकार । देव वर्षति सुमनसंभार । <br>
प्रेमें दाटला युधिष्ठिर । भक्त अपार स्तविती तेव्हां ॥ ३१ ॥ <br>
सकळ दुर्जन ते वेळीं । अधोवदन जाहले सकळी । <br>
आनंदली भक्तमंडळी । पिटिली टाळी सकळिकीं ॥ ३२ ॥ <br>
असो उठिला तो ब्राह्मण । धर्मे केलें त्याचें पूजन । <br>
स्त्रीसहित गौरवून । वस्त्रें भूषणें अर्पिली ॥ ३३ ॥ <br>
तों यज्ञामधूनि एक जंबुक । अकस्मात निघाला एकाएक । <br>
कुंडवेदिकेवरी बैसोनि देख । पुढील भविष्य वाखाणीं ॥ ३४ ॥ <br>
गर्जोनि बोले शब्द । येथें एकाचा होईल शिरच्छेद । <br>
पुढें दिसतो मोठा विरोध । कलह अगाध माजेल ॥ ३५ ॥ <br>
येथूनि तेरा वर्षें अवधारा । निर्वीर होईल वसुंधरा । <br>
जितुके नृप आले धर्ममंदिरा । तितुके पुढें आटती ॥ ३६ ॥ <br>
ऐसें तो जंबुक बोलिला । तेथेंचि मग अदृश्य जाहला । <br>
असो पुढें स्वाहाकार चालिला । ब्राह्मण हस्तेंकरूनियां ॥ ३७ ॥ <br>
हें जैमिनिभारतींचे संमत । श्रोतीं पाहिजे ऐसें यथार्थ । <br>
श्रीकृष्णें उठविलें प्रेत । हें कथानक तेथेंचि ॥ ३८ ॥ <br>
कथा हे गोड ऐकिली । म्हणवूनि हरिविजयीं योजिली । <br>
पुढें शिशुपाळाचें शिर वनमाळी । छेदील तें परिसा आतां ॥ ३९ ॥ <br>
पुढिले अध्यायीं कथा सुरस । द्रौपदी वाढील समस्तांस । <br>
तेथें कौतुक एक विशेष । जगन्निवास दाखवील ॥ २४० ॥ <br>
हरिविजय करितां श्रवण । सर्वदा विजयी होईल पूर्ण । <br>
एक ग्रंथासी करितां आवर्तन । सकळ मनोरथ पुरतील ॥ ४१ ॥ <br>
संपत्ति विद्या पुत्र धन । कामिक पावती करितां श्रवण । <br>
हें श्रीविठ्ठलें वरदान । पंढरियेसी दीधलें ॥ ४२ ॥ <br>
पंढरीनगरींच यथार्थ । प्रकट जाहला हरिविजयग्रंथ । <br>
श्रवणें सकळ संकट वारीत । सत्य सत्य श्रोते हो ॥ ४३ ॥ <br>
श्रीधरवरदा अभंगा । रुक्मिणीवल्लभा पांडुरंगा । <br>
पांडवरक्षका भक्तभवभंगा । अव्यय निःसंगा सुखाब्धि ॥ ४४ ॥ <br>
इति श्रीहरिविजयग्रंथ । संमत हरिवंशभागवत । <br>
परिसोत प्रेमळ पंडित । त्रयस्त्रिंशतितमाध्याय गोड हा ॥ २४५ ॥ <br>
 ॥ तेहतिसावा अध्याय समाप्त ॥ <br>
श्रीकृष्णार्पणमस्तु ॥ अध्याय ॥ ३३ ॥ ओंव्या ॥ २४५ ॥ <br>
</div>

<clear></clear>
<br clear="left"><hr width="90%">

<center><audio controls="" style="width:500px" src="https://ia601507.us.archive.org/35/items/20200920_20200920_0725/Harivijay-Gadya-adhyaya-33.mp3"></audio></center>
<p class="end">[ Right click to 'save audio as' for downloading Audio ]</p>

<div class="anu">
पंडुराजा यमाच्या कृपेने स्वर्गात गेलेला होता. त्याचे पुत्र इंद्रप्रस्थ येथे राज्य करीत होते. त्यांनी जर राजसूय यज्ञ केला तर पंडूला स्वर्गात इंद्राजवळ मोठ्या सुखाने व मानाने रहाता आले असते. नारदमुनी पंडूला भेटण्यासाठी स्वर्गात गेले तेव्हा ही गोष्ट पंडूने त्यांच्याजवळ बोलून दाखविली. तो नारदांना म्हणाला- "युधिष्ठिराला राजसूय यज्ञ करायला सांगा. माझी इच्छा आहे म्हणून सांगा. यमाच्या कृपेने मला जरी येथे दुःख नसले तरी इतरांच्या नरकयातना पहाव्या लागतात. त्या तरी टळतील." <br><br>

नारद इंद्रप्रस्थास गेले व त्यानी पंडूचा निरोप धर्माला सांगितला व राजसूय यज्ञ करावा अशी सूचनाही केली, नंतर नारद संचारासाठी अन्यत्र निघून गेले. <br><br>

राजसूयासाठी लागणारे धन धर्माच्या चारी भावांनी चारी दिशांस जाऊन दिग्विजय करून मिळवून आणावे असे ठरले. थर्माने कृष्णाचे सहाय्य घ्यायचे ठरवून त्याप्रमाणे द्वारकेत दूतांकरवी संदेश पाठविला. त्याच वेळी काही राजांनी कृष्णाकडे गुप्तपणे पाठविलेले पत्र कृष्णाला मिळाले होते. जरासंधाने आपल्या कैदेत बावीस सहस्त्र राजांना डांबून ठेवले होते ? त्यांनी "तूच सोडव" असे कृष्णाला विनविले होते. ती कामगिरी मनात ठेवून कृष्णाने इंद्रप्रस्थास जाण्याचा बेत केला.<br><br>

चारी भाऊ दिग्विजयासाठी चारी दिशांस गेले होते. त्यातील नकुल द्वारकेस गेला. त्याने कृष्णाजवळ राजसूय यज्ञाचा धर्माचा बेत सांगितला आणि सहाय्य करण्यास प्रार्थना केली. धर्माचा संदेश आधीच आल्याचे सांगून कृष्णाने नकुलास धर्माकडे परत पाठविले. कृष्ण येत आहे असा निरोप नकुलाने धर्माला सांगितला. <br><br>

कृष्ण इंदप्रस्थास गेला. धर्माशी तो विविध राजांबद्दल बोलत बसला. धर्म म्हणाला - "इतर सर्व राजांनी इंद्रप्रस्थ येथील माझ्या राजसत्तेला मान्यता दिली आहे. फक्त मगधाचा राजा जरासंध हाच मानीत नाही. त्याला जिंकायला हवे. नाहीतर राजसूय यज्ञात विघ्न येईल. <br><br>

कृष्ण म्हणाला- "त्याच्याशी उघड युद्ध करण्यापेक्षां आपण युक्तीने त्याचा नाश करायला हवा. मी, अर्जुन व भीम गुप्तपणे विप्रवेषाने त्याच्या राज्यात जातो. त्याला भेटतो आणि द्वंद्वयुद्धाचे आव्हान देऊन भीमाकडून त्याचा वधच घडवून आणतो." <br><br>

त्याप्रमाणे ठरले. कृष्णार्जुन व भीम गुप्तपणे जरासंधाच्या नगरात शिरले. त्यांनी मुख्य नगारेच फोडून टाकले ! नंतर आडरस्त्याने ते जरासंधाकडे गेले. पुष्कळ वेळ ते तसेच बसले होते. तेव्हा जरासंधाने त्याना विचारले- "विप्रांनो ! घाबरू नका. तुम्हाला मी काय देऊं  ?" कृष्ण म्हणाला- "तू आमच्या तिघांपैकी योग्य प्रतिस्पर्ध्याशी द्वंद्वयुद्ध खेळावे अशी आमची इच्छा आहे." <br><br>

जरासंधाने त्यांच्याकडे निरखून पाहिले आणि ते कृष्ण, भीम व अर्जुन आहेत असे ओळखले. त्याने फक्त भीमाशी द्वंद्व खेळण्यास मान्यता दिली. गदायुद्ध आणि मल्लयुद्ध करायचे होते. नगरांत सर्वत्र घोषणा केली गेली- "भीमसेन व जरासंध यांचे मल्लयुद्ध होणार आहे  ?" नागरिक दुसर्‍या दिवशी द्वंद्व पहायला आले. आखाड्यात उतरून भीम व जरासंध या दोघांनी गदायुद्धाला प्रारंभ केला. नाना प्रकारचे पवित्रे घेत, परस्परांवर मर्मस्थानी गदेचे प्रहार करीत त्यांनी गदा मोडेपर्यंत युद्ध केले. मग मुष्टियुद्ध व मल्लयुद्ध केले. नऊ दिवस अशा प्रकारे लढूनही जरासंधाचा पाडाव होईना. जरासंधाला असा वर होता की त्याच्या देहाचे उभे दोन तुकडे केले तरच तो मरेल. ही गुप्त गोष्ट होती. जरा नांवाच्या म्हातारीने मगध राजाला झालेले दोन अर्धांगधारी पुत्र एकत्र जोडून जरासंधाला जिवंत केले होते. जसे दोन भाग जोडून तो घडवला गेला होता तसेच त्याला वेगळे करून मारायला हवे होते. भीम जरासंधाशी लढत होता, पण थकला होता. कृष्णाने एक गवताची काडी उचलून भीमाला दिसेल अशा रीतीने ती उभी धरली व तिचे उभे दोन तुकडे केले आणि उलटसुलट बाजूस फेकले ! <br><br>

भीमाने ते पाहून जरासंधाला संधी साधून जमिनीवर पाडले. त्याचा एक पाय आपल्या पायाखाली दाबला. दुसरा पाय दोन्ही हातानी धरून त्याने जरासंधाचे धड उभे फाडले, आणि त्यामुळे मस्तकापर्यंत सर्व देह द्विधा झाला. ते दोन्ही तुकडे त्याने उलटसुलट दिशांना फेकले. आखाडा जरासंधाच्या रक्ताच्या चिळकांड्यांनी माखून गेला. भीमाचे शरीरही त्या रक्ताने माजले. तो साक्षात् कृतांतासारखा भयंकर दिसू लागला ! <br><br>

जरासंधाच्या जुलमी राज्यकारभाराला लोक कंटाळलेले होते. त्यांनी भीमाचा जयजयकार केला. कृष्णाने जरासंधाच्या कैदेतील हजारो राजांना बंधमुक्त केले. जरासंधाचा पुत्र सहदेव याला राज्याभिवेक केला. पांडवांच्या राजसूय यज्ञास मान्यता देण्यास भाग पाडले. नंतर सर्व राजांना राजसूय यज्ञाला येऊन धर्माला सहाय्य करण्यात सांगितले, आणि अर्जुन, कृष्ण व भीम इंद्रप्रस्थास परत गेले. <br><br>

कृष्ण द्वारकेस गेला व निमंत्रणाप्रमाणे सर्व स्त्रीवर्ग, बंधु व पुत्रपौत्र यांसह इंहप्रस्थास परत उपस्थित झाला. <br><br>

राजसूय यत्राची पूर्वतयारी झाली. <br><br>

यज्ञात भीष्मांचा मोठा मान ठेवण्यात आला. कृष्णाने ब्राह्मणांचे पाय धुण्याचे व भोजनोत्तर उष्टी काढण्याचे काम घेतले. विदुर धनाध्यक्ष झाला, अश्वत्थामा विप्रांना लागणारे साहित्य पुरवू लागला, राजांची पूजा संजयाने करावी असे ठरले, उपाहार-भोजन व्यवस्था दुःशासन पहाणार होता. अशीच विविध लोकांकडे विविध कामे वाटून दिली गेली. यज्ञाची तयारी व यज्ञ यासाठी एक वर्षाचा अवधी लागला. यज्ञाची दीक्षा धर्माने घेतली होती. <br><br>

भीमाकडे ब्राह्मणांना आग्रह करून अन्न वाढण्याचे काम दिले होते. तो ब्राह्मणांना आग्रह करून वाढीत होता. पण त्याचवेळी रागावून म्हणत होता- "हवे तेवढे खा, पण पात्रांत अन्न टाकू नका." त्याला भिऊन ब्राह्मण मनापासून जेवत नव्हते. काही दिवसातच हे कृष्णाने ओळखले. तेव्हा असे वागण्याचा परिणाम काय होतो ते भीमाला समजावे म्हणून कृष्णाने त्याच्याजवळ विषय काढला-  "वृकोदरा, गंधमादन नांवाचे एक तपस्वी ऋषी आहेत. त्यांची या यज्ञात उपस्थिती कशी नाही ? त्याना बोलावून घेऊन यावे लागेल. तू गेलास तर बरे होईल. " <br><br>

भीमाला बळाचा गर्व होता. आणि ऋषी आपल्याला भेटले की ते प्रेमाने येतील असा विश्वास होता. तो धर्माची अनुज्ञा घेऊन व कृष्णाला त्या ऋषीच्या आश्रमाचा ठावठिकाणा विचारून निघाला. वाटेत एक वेगळीच घटना घडली. भीमाचा गर्व हरण कराया म्हणून वायुपुत्र हनुमान त्याच्या वाटेत लहानशा माकडाचे रूप घेऊन बसला होता. भीमाने पाहिले तो वानराचे मोठे थोरले शेपूट वाटेत आडवे आले होते. भीमाला ते ओलांडून जाणे प्रशस्त वाटेना. तो वानराला म्हणाला- "तुझे हे पुच्छ वाटेतून बाजूला कर ." वानर नम्रतेने म्हणाला- "मी अशक्त झालो आहे, तूच हे पुच्छ बाजूला कर नि पुढे जा." भीम तुच्छतेने म्हणाला- "त्यात काय आहे  ?" मग भीमाने पुच्छ उचलून ते सरकवण्याचा प्रयत्‍न केला. पण ते जणू भूमीला घट्ट चिकटून बसले होते. भीमाने आपले सर्व बळ पणास लावले पण ते पुच्छ हलेना. तो घामाने चिंब झाला. वानराला विचारू लागला- "तू आहेस तरी कोण ?" <br><br>

तेव्हा मारुतीने आपली ओळख करून दिली. तो म्हणाला- "मी वायूचा पुत्र म्हणजे तुझा मोठा भाऊच आहे. हनुमान, मारुती, आंजनेय अशी मला अनेक नामे आहेत. प्रमु रामचंद्रांच्या कृपेने मी चिरंजीव आहे, व वज्रदेही आहे. तू आपल्या बळाचा गर्व करू नकोस. मी श्रीकृष्णाच्या व तुमच्या कार्यात पुढे सहाय्य करणार आहे." <br><br>

त्याला वंदन करून व क्षमा मागून भीम पुढे गेला. ते ऋषी ज्या पर्वतावर रहात होते तेथे तो गेला. ऋषींचे स्थान जवळ आले. त्याला दुर्गंधी वायू जाणवू लागला. नाक मुठीत धरून तो तसाच पुढे गेला. त्याला ते ऋषी ध्यानस्थ बसले असून त्यांचे तोंड कुरूप आहे व ते फार घाणेरडे आहे असे दिसून आले. <br><br>

तरीही कर्तव्य म्हणून भीम त्यांच्याजवळ गेला. त्यांनी नेत्र उघडले. भीमाने राजसूय यज्ञासाठी त्याना बोलावणे केले. पण "आपले मुख अत्यंत दुर्गंधीयुक्त असल्यामुळे आपण राजसूय यज्ञाला येणार नाही" असे त्यांनी सांगितले. <br><br>

"आपण एवढे तपस्वी असून ही विकृती कशी ?" भीमाने विचारले. क्रषी म्हणाले- ' ब्राह्मणांचा अपमान करणे, उद्धटपणे बोलणे यामुळे मला ही विकृती उत्पन्न झाली आहे. तू यज्ञात जेवायला आलेल्या विप्रांजवळ नम्रपणे वाग. " 

भीम चांगलाच वरमला. त्या ऋषीचा निरोप घेऊन तो परत इंद्रप्रस्थास आला. कृष्णाला म्हणाला-  'कृष्णा, मला तिकडे पाठवण्याचा तुझा हेतू मला कळला बरे ?' नंतर भीम पुन्हा ब्राह्मणांशी उद्धटपणे बोलला नाही. बळाचा गर्वही त्याने केला नाही. त्याची नम्तता पाहून सारेजण आश्चर्य करीत राहिले. <br><br>

दुर्योधनाने त्या यज्ञात कृष्णाला म्हटले- "यादवश्रेष्ठा, तू सर्वांशी समतेने वागण्याची ग्वाही देतोस, पण तुला आम्हा कौरवांपेक्षा पांडवच जवळचे वाटतात. ही विषमता कशी करतोस ?" <br><br>

कृष्ण म्हणाला- "सुयोधना, खरे सांगू का ? मी जरी समत्वाने वागत असलो तरी सज्जनांना मी त्यांच्या जवळचा वाटतो आणि कुबुद्धी असणार्‍यांनाच मी परका वाटतो. आता तूच मला सांग- या पंक्तीत कितीतरी ब्राह्मण जेवत आहेत. यातले सत्पात्र ब्राह्मण कोण कोण आहेत ते तू शोधून काढ." दुर्योधनाने पंक्तीकडे न्याहाळून पहात म्हटले- "मला या ब्राह्मणात एकही सत्पात्र ब्राह्मण दिसत नाही."  "आता मी धर्माला हाच प्रश्न विचारतो" असे म्हणून कृष्णाने धर्माला विचारले. <br><br>

धर्म म्हणाला- "कृष्णा, सारे ब्राह्मण सत्पात्र व सज्जनच आहेत." कृष्ण दुर्योधनाला म्हणाला- "पहा, आपली दृष्टी असते तसेच जग दिसते. दुर्जनाला सर्व दुर्जनच दिसतात, तर सज्जनाला सर्व सज्जन दिसतात. मी तुला दूरचा वाटतो कारण दुरावा तुझ्याच ठिकाणी आहे. पांडव स्वतःला माझ्या जवळचे समजतात त्यामुळे मी त्यांना आपला वाटतो." <br><br>

दुर्योधन निरुत्तर झाला.  <br><br>

त्या यज्ञात एका ब्राह्मणाचे प्रेत घेऊन एक स्त्री रडत रडत आली. तिला "हा काय प्रकार आहे ?" असे विचारण्यात आले. तेव्हा ती म्हणाली- "हे माझे पती ! गंगातीरी राहून हे नित्य शिवपूजा करीत असत. शिवपूजेसाठी कैलासावर विमानाने हे नेहमी जात. पण आज मात्र भर दिवसा त्यांना मजविषयी विलासबुद्धी होऊन हे एका वनांत शिरले. तो तेथे ह्यांना विषारी साप चावला व तत्काळ मरण आले. मी अबला ! मी तिथे एकटी रुदन करीत असतां नारदमुनी दयेने प्रेरित होऊन तिथे आले. <br><br>

ते मला म्हणाले- "तू तुझ्या पतीचा देह घेऊन धर्माच्या राजसूय यज्ञात जा. तेथे पुण्यशील असे अनेक ऋषी आहेत. त्यातील कोणी जर आपले पुण्य खर्च करून यावर जल सिंचन करील तर हा जिवंत होईल. " <br><br>

"मी त्याप्रमाणे येथे आले आहे." <br><br>

यज्ञमंडपातील कोणीही आपले पुण्य देण्यास तयार झाला नाही. तेव्हा पांडवही आश्चर्य करू लागले. सर्वजण धर्माकडे पाहू लागले. कृष्णाकडे जाऊन धर्म त्याला "आपली लाज राख" असे म्हणू लागला. तेव्हा कृष्णाने हातात जल घेऊन प्रतिज्ञा केली- "मी जर जन्मापासून ब्रह्मचर्य पालन केले असेल तर या जलप्रोक्षणाने हा मृत ब्राह्मण पुनरुज्जीवित होवो ?' असे म्हणून त्याने क्षणभर नेत्र मिटले त्या शवावर जलसिंचन केले. पण त्याआधी कृष्णाच्या तपश्चर्याच्या प्रतिज्ञेबद्दल शिशूपालादिक प्रतिपक्षीयांनी त्याची टवाळी केली. परंतु तो ब्राह्मण क्षण-दोन क्षणातच जिवंत होऊन उठून बसला ! आणि सर्वत्र श्रीकृष्णाच्या नांवाचा जयजयकार झाला ! विपक्षीयांनी माना खाली घातल्या. <br><br>

यज्ञ चालू असतांना यज्ञकुंडातून एक कोल्हा तेथे प्रकट झाला आणि मनुष्यवाणीने त्याने भयंकर नियती बोलून दाखविली- 'या यज्ञांत एक भयंकर मृत्यू होईल. या राजाला तेरा वर्षेपर्यंत मोठ्या विपत्तीला तोंड द्यावे लागेल ! येथे जमलेले क्षत्रिय रथीमहारथी मोठ्या युद्धांत मरण पावतील ?' असे बोलून तो कोल्हा तेथून अंतर्धान पावला. <br>
अध्याय ३३ समाप्त.  ॥ श्रीकृष्णार्पणमस्तु ॥ 
</div>
<clear></clear>
<br clear="left"><hr width="90%">

<p style="text-align:right;margin-right:30px; font-size:1.5em;"><a href="#top">GO TOP</a></p><br><br>
</td></tr></table></body></html>

