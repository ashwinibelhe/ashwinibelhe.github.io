<html>
<head>
<meta http-equiv="content-type" content="text/html; charset=utf-8">
<title>सत्संगधारा - श्री एकनाथी भागवत - अध्याय तिसावा</title>
<link rel="stylesheet" type="text/css" href="../css/ebh.css">
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../db/das.htm">श्रीदासबोध</a></li>
			<li><a href="../db/bheemroopi-stotre.htm">भीमरूपी स्तोत्रे</a></li>
			<li><a href="../db/karuna-stotre.htm">करुणा स्तोत्रे</a></li>
			<li><a href="../db/bara-shate.htm">बारा ओव्याशते</a></li>
			<li><a href="../db/atmaram.htm">आत्माराम</a></li>
			<li><a href="../db/atmaram-viv.htm">आत्माराम-विवरण</a></li>
			<li><a href="../db/manache.htm">मनाचे श्लोक</a></li>
			<li><a href="../db/manache-viv.htm">मनाचे श्लोक - विवरण</a></li>
			<li><a href="../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../hansa/aagam-parichay.htm"><span>आगमसार</span></a></li>

			<li><a href="../hansa/laghuvv-parichay.htm">लघुवाक्यवृत्ति</a></li>
			
			<li><a href="../hansa/sadachar.htm">सदाचार</a></li>
			
			<li><a href="../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>

<body bgcolor="#a7b0ef">
<table width="80%" border="0" align="center" bgcolor="#ccffcc">
<tr><td>

<p class="hdr1"><br>
॥ श्री एकनाथी भागवत ॥ <br>
अध्याय तिसावा </p><br> 

<p class="ovi">
श्रीगणेशाय नमः ॥ श्रीकृष्णाय नमः ॥  <br>
जय सद्‍गुरु अनादी । जय जय सद्‍गुरु सर्वादी । <br> 
जय जय सद्‍गुरु सर्वसिद्धी । जय जय कृपानिधि कृपाळुवा ॥ १ ॥ <br>
जय जय वेदवाचका । जय जय वेदप्रकाशका । <br>
जय जय वेदप्रतिपादका । जय जय वेदात्मका वेदाज्ञा ॥ २ ॥ <br>
जय जय विश्वप्रकाशका । जय जय विश्वप्रतिपाळका । <br>
जय जय विश्वनिवासका । अकर्तात्मका अव्यया ॥ ३ ॥ <br>
तुझी अव्यय अक्षर स्थिती । नाहीं नाम रूप व्यक्ती । <br>
तो तूं नांदसी जातिगोतीं । लोकस्थितीव्यवहारें ॥ ४ ॥ <br>
तुज जगीं नाही दुसरें । तो तूं गृहस्थ घरदारें । <br>
तूं नपुंसक साचोकारें । कीं स्त्रीपुत्रें नांदसी ॥ ५ ॥ <br>
अज आणि वंदिसी पिता । अजन्मा तो नमिसी माता । <br>
जगीं तुझी सर्वसमता । शेखीं अतिमित्रता चाळिसी ॥ ६ ॥ <br>
तूं जगन्नाथ जगचाळक । कीं एकाचा होसी सेवक । <br>
तूं परिपूर्ण पूर्णात्मक । कीं मागसी भीक रंकत्वें ॥ ७ ॥ <br>
तूं नैष्ठिक ब्रह्मचारी । कीं व्यभिचारें तारिसी नारी । <br>
तूं सर्वज्ञ कीं गुरूच्या द्वारीं । तृणकाष्ठें शिरीं वाहसी स्वयें ॥ ८ ॥ <br>
जो तूं कळिकाळतें ग्रासिसी । तो तूं बागुलाभेणें लपसी । <br>
तूं मायानियंता हृषीकेशी । शेखीं माया बांधिजशी उखळीं ॥ ९ ॥ <br>
तूं आत्माराम नित्यतृप्त । शेखीं गोवळांचा खाशी भात । <br>
तुझा ब्रह्मदिकां न कळे अंत । तो तूं उभा रडत यशोदेपाशीं ॥ १० ॥ <br>
त्रैलोक्य दाविसी उदरीं । तो तूं गोपिकांचे कडियेवरी । <br> 
तूं जगाचा चाळक श्रीहरी । त्या तुज लेंकुरीं शिकविजे चालूं ॥ ११ ॥ <br>
जो तूं सर्ववंद्य सर्वेश्वर । तो तूं होसी पांढरा डुकर । <br> 
एवं करितां तुझा निर्धार । वेदांसी विचार कळेना ॥ १२ ॥ <br>
वेदीं घेतलें महामौन । ज्ञाते झाले नेणें कोण । <br> 
योगी वळंघले रान । तुझें महिमान कळेना ॥ १३ ॥ <br>
मुख्यत्वें जन्म नाहीं ज्यासी जाण । तो कृष्ण कैसें दावी मरण । <br>
तें ऐकावया निरूपण । परीक्षिती पूर्ण श्रद्धाळू ॥ १४ ॥ <br>
प्रथमाध्यायीं वैराग्यार्थ । मुसळ बोलिलें शापयुक्त । <br>
तेंचि ग्रंथावसानीं एथ । असे पुसत परीक्षिती ॥ १५ ॥ </p>
<p class="shlok">
राजोवाच - <br>
ततो महाभागवत उद्धवे निर्गते वनम् । <br>
द्वारवत्यां किमकरोद्‌भगवान् भूतभावनः ॥ १ ॥ </p>
<p class="ovi">
जो पांडवकुळीं कुळरत्‍न । कीं कौरवकुळीं कुळभूषण । <br>
जो धर्माचें निजरक्षण । कलीचें निग्रहण जेणें केलें ॥ १६ ॥ <br>
ऐसा राजा परीक्षीती । धैर्यवीर्यउदारकीर्ति । <br> 
तेणें स्वमुखें श्रीशुकाप्रती । केली विनंती अतिश्रद्धा ॥ १७ ॥ <br>
उद्धव पावोनि पूर्ण ज्ञान । तो बदरिकश्रमा गेलिया जाण । <br>
मागे द्वारकेसी श्रीकृष्ण । काय आपण करिता झाला ॥ १८ ॥ <br>
उत्पत्तिस्थितिनिदान । जो इच्छामात्रें करी जाण । <br>
तो स्वदेहाचें विसर्जन । कैसेनि श्रीकृष्ण करिता झाला ॥ १९ ॥ </p>
<p class="shlok">
ब्रह्मशापोपसंसृष्टे स्वकुले यादवर्षभः । <br> 
प्रेयसीं सर्वनेत्राणां तनुं स कथमत्यजत् ॥ २ ॥ </p>
<p class="ovi">
ब्रह्मशापें श्रीकृष्णनाथ । निःशेष निजकुळासी घात । <br>
कैसेनि करविला एथ । हें सुनिश्चित सांगावें ॥ २० ॥ <br>
जननयना आल्हादकर । कृष्णतनु अतिसुंदर । <br>
जीसी देखतांचि त्रिनेत्र । हर्षें निर्भर स्वानंदें ॥ २१ ॥ <br>
ऐशी आल्हादकारक तनु । कैसेनि सांडी श्रीकृष्णु । <br>
ब्रह्मशापासी भिऊन । तो का निजतनु सांडिता झाला ॥ २२ ॥ <br>
कृष्ण परब्रह्म परिपूर्ण । त्यासी बाधीना शापबंधन । <br>
तोही सत्य करी ब्रह्मवचन । यादववंशीं तनु सांडूनी ॥ २३ ॥ <br>
दॄष्टीं देखतां श्रीकृष्ण । सुखें सुखावे जीवप्राण । <br>
त्याच्या सौंदर्याचें निरूपण । राजा आपण सांगत ॥ २४ ॥ </p>
<p class="shlok">
प्रत्याक्रष्टुं नयनमबला यत्रलग्नं न शेकुः  <br>
कर्णाविष्टं न सरति ततो यत्सतामात्मलग्नम् । <br>
यच्छ्रीर्वाचां जनयति रतिं किं नु मानं कवीनां <br> 
दृष्ट्वा जिष्णोर्युधि रथगतं यच्च तत्साम्यमीयुः ॥ ३ ॥ </p>
<p class="ovi">
ज्याची अकराही इंद्रियां सदा गोडी । भोगिजे तंव तंव प्रीती गाढी । <br>
कदा वीट नुपजे अनावडी । अवीट गोडी कृष्णाची ॥ २५ ॥ <br>
बाळा प्रौढा मुग्धा प्रगल्भा व्यक्ती । ऐशी चतुर्विधा स्त्रियांची जातीं । <br>
तिंहीं देखिल्या श्रीकृष्णमूर्ती । दृष्टी मागुती परतेना ॥ २६ ॥ <br>
ज्या धार्मिका धैर्यवृत्ती । ज्या पतिव्रता महासती । <br>
तिंहीं देखिल्या कृष्णमूर्ती । दृष्टि मागुती परतेना ॥ २७ ॥ <br>
ज्या का अबळा अभुक्तकामा । ज्या अतिवृद्धा अतिनिष्कामा । <br>
तिंहीं देखिल्या मेघश्यामा । नयन सकामा हरिरूपीं ॥ २८ ॥ <br>
जेवीं लवणजळा भेटी । तेवीं श्रीकृष्णीं स्त्रियांची दिठी । <br>
मिसळलिया उठाउठी । परतोनि मिठी सुटेना ॥ २९ ॥ <br>
एवं देखिलिया श्रीकृष्णमूर्ती । स्त्रियांचिया निजात्मशक्ती । <br> 
दृष्टीं परतेना मागुती । ऐशी नयनां प्रीती हरिरूपीं ॥ ३० ॥ <br>
स्त्रिया बापुड्या त्या किती । जे का संत विरक्त परमार्थी । <br>
त्यांचे श्रवणीं पडतां कीर्ती । चित्तीं श्रीकृष्णमूर्ती ठसावे ॥ ३१ ॥ <br>
चित्तीं ठसावोनि श्रीकृष्णमूर्ती । चित्तचि आणी कृष्णस्थितीं । <br>
ऐशी कृष्णाची कृष्णकीर्ती । चित्तवृत्ती आकर्षी ॥ ३२ ॥ <br>
संतांची आकर्षी चित्तवृत्ती । हें नवल नव्हे कृष्णकीर्ती । <br>
कीर्ती ऐकतां असंतीं । तेही होती तद्‍रूप ॥ ३३ ॥ <br>
लागतां चंदनाचा पवन । खैर धामोडे होती चंदन । <br>
तेवीं कृष्णकीर्तीश्रवण । दे समाधान समसाम्यें ॥ ३४ ॥ <br>
भावें ऐकतां श्रीकृष्णकीर्ती । असंतही संतत्वा येती । <br>
मग संतासंत दोनी स्थिती । हारपती समसाम्यें ॥ ३५ ॥ <br>
महाकवि वर्णीतां श्रीकृष्णकीर्ती । पावले परम सौभाग्यस्थिती । <br>
ते कृष्णकीर्ती जे वर्णिती । तेही पावती ते शोभा ॥ ३६ ॥ <br>
कवीश्वरां नवरसिकु । नवरंगडा श्रीकृष्ण एकु । <br>
जो जो वर्णिजे रसविशेखु । तो तो यदुनायकु स्वयें होय ॥ ३७ ॥ <br>
महाकवि आदिकरूनी । कवीश्वरांची कीर्तिजननी । <br>
जे विनटले हरिकीर्तनीं । वंद्य वाणी तयांची ॥ ३८ ॥ <br>
श्रीकृष्णकीर्तिपवाडे । ज्याची वाणी अबद्धही पढे । <br>
ते वाचा वंदिजे चंद्रचूडें । त्याच्या पायां पडे यमकाळ ॥ ३९ ॥ <br>
जेथें श्रीकृष्णकीर्तिकीर्तन । तेथें कर्माकर्मांची उजवण । <br>
होय संसाराची बोळवण । जन्ममरणसमवेत ॥ ४० ॥ <br>
यापरी कीर्तीचें महिमान । सर्वार्थीं अगाध जाण । <br> 
श्रीकृष्णकीर्तिकविता जाण । परम पावन तिंही लोकीं ॥ ४१ ॥ <br>
कवीश्वरांची श्रीकृष्णकीर्ति । ऐकतां वाढे श्रद्धा प्रीती । <br> 
तेणें थोरावे कृष्णभक्ती । हें कविताशक्ती अगाध ॥ ४२ ॥ <br>
ऐशी अगाध श्रीकृष्णकीर्ती । मा त्या कृष्णाची कृष्णमूर्ती । <br> 
जे अखंड ध्यानीं देखती । ते ते होती तद्‍रूप ॥ ४३ ॥ <br>
ज्यांसी अखंड ध्यानीं श्रीकृष्णमूर्ती । ते ते तद्‍रूप पावती । <br>
हें नवल नव्हे कृष्णस्थिती । जे द्वेषें देखती तेही मुक्त ॥ ४४ ॥ <br>
ज्याचे रथीं मेघश्याम । सारथी झाला पुरुषोत्तम । <br>
यालागीं पार्थाचा पराक्रम । मिरवी नाम विजयत्वें ॥ ४५ ॥ <br>
सदा जयशील संपूर्णु । यालागीं अर्जुना नाम ‘जिष्णु’ । <br>
ज्याचे युद्धींचा कठिण पणु । सिद्धी श्रीकृष्णु पाववी ॥ ४६ ॥ <br>
तो बैसोनि अर्जुनाचे रथीं । विचरतां युद्धक्षिती । <br>
जे जे देखती श्रीकृष्णमूर्ती । ते ते कृष्णस्थिती पावले ॥ ४७ ॥ <br>
जेथ कृष्णाचा पडे पदरेणु । तेथें चहूं मुक्तींसी होय सणु । <br>
ऐशी पावन कृष्णतनु । कैसेनि श्रीकृष्णु सांडिता झाला ॥ ४८ ॥ <br>
म्हणाल ब्रह्मशापाभेण । शरीर सांडी श्रीकृष्ण । <br>
हा बोलचि अप्रमाण । कृष्ण ब्रह्म पूर्ण परमात्मा ॥ ४९ ॥ <br>
हेळण छळण दुर्वचन । द्विजा न करावा अपमान । <br> 
त्यांचा वाढवावया पूर्ण सन्मान । तनुत्यागें श्रीकृष्ण द्विजशाप पाळी ॥ ५० ॥ <br>
कृष्ण परमात्मा परिपूर्ण । तेणेंही निजकुळ निर्दळून । <br> 
सत्य करी ब्राह्मणवचन । विप्रशापें आपण निजतनु त्यागी ॥ ५१ ॥ <br>
तो तनुत्यागप्रकार । साङ्ग समूळ सविस्तर । <br> 
सांगताहे शुक योगींद्र । परिसे नरेंद्र त्यक्तोदक ॥ ५२ ॥ <br>
पांडवकुळीं कुळदीपक । जन्मला परीक्षितीच एक । <br>
जो होऊनि त्यक्तोदक । भागवतपरिपाक सेवित ॥ ५३ ॥ <br>
ब्रह्मानारदव्यासपर्यंत । भागवत-उपदेश गुह्य गुप्त । <br>
तो  परीक्षितीनें जगाआंत । केला प्रकटार्थ दीनोद्धारा ॥ ५४ ॥ <br>
धर्मवंशीं अतिधार्मिक । जन्मला परीक्षितीच एक । <br>
भागवतरसीं अतिरसिक । अति नेटक श्रवणार्थी ॥ ५५ ॥ <br>
ऐसा जो कां परीक्षिती । तेणें अत्यादरें केली विनंती । <br>
शुक सुखावोनि चित्तीं । काय त्याप्रती बोलिला ॥ ५६ ॥ </p>
<p class="shlok">
ऋषिरुवाच- <br>
दिवि भुव्यन्तरिक्षे च महोत्पातान् समुत्थितान् । <br>
दृष्ट्वाऽऽसीनान् सुधर्मायां कृष्णः प्राह यदूनिदम् ॥ ४ ॥ </p>
<p class="ovi">
शुक म्हणे परीक्षिती । उद्धव गेलिया वनाप्रती । <br>
मागें विघ्नभूत द्वारवती । त्रिविध उत्पातीं अतिव्याप्त ॥ ५७ ॥ <br>
दिवि-भुवि-अंतरिक्षगत । उठिले गा महोत्पात । <br>
दिवस उल्कापात होत । भूतें खाखात अंतरिक्षीं ॥ ५८ ॥ <br>
गगनीं उगवले त्रिविध केतु । दंडकेतु धूमकेतु । <br>
शिखाकेतु अति अद्‍भुतु । दिवसाही दिसतु सर्वांसी ॥ ५९ ॥ <br>
धरा कांपोनि अतिगजरीं । भूस्फोट झाला नगरद्वारीं । <br>
भूकंप तीन दिवसवरी । घरोघरीं आंदोळ ॥ ६० ॥ <br>
वारा सुटला अति झडाडें । समूळ उन्मळतीं झाडें । <br>
द्वारकेमाजीं धुळी उडे । डोळा नुघडे जनांचा ॥ ६१ ॥ <br>
अंतरिक्षीं नग्न भूतें । धांवती खाखातें खिंखातें । <br>
रुधिरवृष्टि होय तेथें । अकस्मातें निरभ्रीं ॥ ६२ ॥ <br>
रविचंद्राचें मंडळ । खळें करीत सर्वकाळ । <br>
ग्रह भेदिती ग्रहमंडळ । क्रूरग्रहमेळ शत्रुसदनीं ॥ ६३ ॥ <br>
सन्मुख आकाशाचे पोटीं । दिग्दाह देखती दृष्टीं । <br> 
अभ्रेंवीण कडकडाटी । पडती वितंडी महाविजा ॥ ६४ ॥ <br>
घारी झडपिती सत्राणें । जेवितां पुढील नेती भाणें । <br> 
दिवसा दिवाभीत घुंगाणे । राजद्वारीं श्वानें सैंघ रडती ॥ ६५ ॥ <br>
बैसल्या सुधर्मासभेप्रती । संकल्पविकल्पांची निवृत्ती । <br> 
ते सभेसी वीर वोसणती । मारीं मारीं म्हणती परस्परें ॥ ६६ ॥ <br>
तें ऐकतांचि उत्तर । दचकती महाशूर । <br> 
सुधर्मासभेसी चिंतातुर । यादववीर समस्त ॥ ६७ ॥ <br>
यादव बैसले सभेसी । छाया देखती वीणशिसीं । <br>
सुधर्मासभेपाशीं । अरिष्टें ऐशीं उठतीं ॥ ६८ ॥ <br>
ऐशीं अरिष्टें अनिवार । दुःखसूचकें दुस्तर । <br> 
देखोनि यादव थोरथोर । विघ्नविचार विवंचिती ॥ ६९ ॥ <br>
द्वारकेचें विघ्ननिर्दळण । करूं ठेविलेंसे सुदर्शन । <br>
ते द्वारकेमाजीं महाविघ्न । काय कारण उठावया ॥ ७० ॥ <br>
जंव पातया पातें लवे । तंव चक्र एकवीस वेळा भंवे । <br>
ते द्वारकेसी विघ्न संभवे । देखोनि आघवे अतिचकित ॥ ७१ ॥ <br>
सर्व विघ्नांचें आकर्षण । करी या नांव म्हणिपे ‘कृष्ण’ । <br>
तो कृष्ण येथें असतां जाण । उत्पात दारुण कां उठती ॥ ७२ ॥ <br>
एवं विचाररूढ यादवांसी । चिंतातुर देखोनियां त्यांसी । <br>
बुद्धि सांगावया त्यांपाशीं । काय हृषीकेशी बोलत ॥ ७३ ॥ </p>
<p class="shlok">
एते घोरा महोत्पाता द्वार्वत्यां यमकेतवः । <br> 
मुहूर्तमपि न स्थेयमत्र नो यदुपुङ्गवाः ॥ ५ ॥ </p>
<p class="ovi">
जो जगाचा सूत्रधारी । जो मायायंत्रींचा यंत्रकारी । <br>
तो यादवांप्रती श्रीहरी । आलोच करी विघ्नांचा ॥ ७४ ॥ <br>
यादवकुळासी आला प्रांत । हें जाणे श्रीकृष्णनाथ । <br> 
यांचा द्वारकेसी होऊं नये घात । यालागीं समस्त प्रभासा धाडी ॥ ७५ ॥ <br>
द्वारवते सातवी पुरी । येथील मरण मोक्षोपकारी । <br>
यादव समस्त देवाधिकारी । यालागीं ते बाहेरी श्रीकृष्ण काढी ॥ ७६ ॥ <br>
कुळनाशाचें मूळ देखा । प्रभासीं निघालीसे एरिका । <br>
हाचि कृष्णाचाही आवांका । तो धाडी सकळिकां प्रभासासी ॥ ७७ ॥ <br>
यादवांसी ब्रह्मशाप । घडलासे घोररूप । <br>
यालागीं द्वारकेमाजीं संताप । उत्पातरूप उठती ॥ ७८ ॥ <br>
उत्पात उठले अनेक । हे अनिवार अरिष्टसूचक । <br>
अविलंबें तत्काळिक । परम दुःख पावाल ॥ ७९ ॥ <br>
यालागीं तुम्हीं आवश्यक । येथें न राहावें मुहूर्त एक । <br>
स्त्रिया पुत्र सुहृद लोक । तात्काळिक निघावें ॥ ८० ॥ <br>
म्हणाल यादववीर उद्‍भट । आम्हांसी काय करील अरिष्ट । <br>
येणें गर्वें अतिअनिष्ट । परम कष्ट पावाल ॥ ८१ ॥ <br>
ब्राह्माणाचे शापापुढें । कायसें शौर्य बापुडें । <br>
तुम्हीं न विचारितां मागेंपुढें । आतांचि रोकडें निघावे ॥ ८२ ॥ <br>
द्वारकेमाजीं आजि कोणी । सर्वथा पिऊं नये पाणी । <br>
स्त्रीपुत्रसुहृदजनीं । परिवारोनि निघावें ॥ ८३ ॥ <br>
कुळासी घडला ब्रह्मशाप । तेणें द्वारकेसी उठिला संताप । <br>
तें फेडावया कुळाचें पाप । क्षेत्र पुण्यरूप प्रभास ॥ ८४ ॥ </p>
<p class="shlok">
स्त्रियो बालाश्च वृद्धाश्च शङ्खोद्धारं व्रजन्त्वितः । <br>
वयं प्रभासं यास्यामो यत्र प्रत्यक् सरस्वती ॥ ६ ॥ </p>
<p class="ovi">
वस्तीसी अतिगूढ शंखोद्धार । तेथें ठेवावी स्त्रीवृद्धकुमार । <br> 
आम्हीं समस्त यादववीर । निघावें सत्वर प्रभासेसी ॥ ८५ ॥ <br>
जेथें प्राची सरस्वती । मिळाली असे सागराप्रती । <br>
तेथें जाऊनि समस्तीं । करावें विध्युक्तीं तीर्थविधान ॥ ८६ ॥ </p>
<p class="shlok">
तत्राभिषिच्य शुचय उपोष्य सुसमाहिताः । <br>
देवताः पूजयिष्यामः स्नपनालेपनार्हणैः ॥ ७ ॥ </p>
<p class="ovi">
तेथें वेदोक्तविधान । करावें तीर्थीं तीर्थस्नान । <br>
तीर्थविध्युक्त उपोषण । करावें आपण निराहार ॥ ८७ ॥ <br>
तेथें सद्‍भावें शुचिर्भूत । राहोनियां समस्त । <br> 
तीर्थदेवता विध्युक्त । निःशापार्थ पूजावी ॥ ८८ ॥ <br>
स्नान वस्त्रें अलंकार । चंदनादि पूजासंभार । <br>
समर्पूनि पूजा षोडशोपचार । श्रद्धा हरिहर पुजावे ॥ ८९ ॥ </p>
<p class="shlok">
ब्राह्मणांस्तु महभागान् कृतस्वस्त्ययना वयम् । <br>
गोभूहिरण्यवासोभिर्गजाश्वरथवेश्मभिः ॥ ८ ॥ </p>
<p class="ovi">
वेदवेदांगपारंगत । शमदमादितपयुक्त । <br>
ब्राह्मण जे स्वधर्मनिरत । विघ्नशांत्यर्थ पूजावे ॥ ९० ॥ <br>
व्हावया अरिष्टनिरसन । करिती  शांत्यर्थ स्वस्तिवाचन । <br>
त्या ब्राह्मणांसी आपण । द्यावें दान श्रद्धायुक्त ॥ ९१ ॥ <br>
गोदान भूदान गजदान । अश्वदान सुवर्णदान । <br> 
तिळदान वस्त्रदान । द्यावें गृहदान अतिश्रद्धा ॥ ९२ ॥ <br>
रथीं संजोगोनि अश्ववर । दान द्यावें रहंवर । <br>
द्विज सुखी होती अपार । तो तो प्रकार करावा ॥ ९३ ॥ <br>
जें जें ब्राह्मण अपेक्षित । तें तें द्यावें श्रद्धायुक्त । <br>
ब्राह्मण तुष्टमान जेथ । अरिष्ट तेथ रिघेना ॥ ९४ ॥ </p>
<p class="shlok">
विधिरेष ह्यरिष्टघ्नो मङ्गलायनमुत्तमम् । <br>
देवद्विजगवां पूजा भूतेषु परमो भवः ॥ ९ ॥ </p>
<p class="ovi">
जेथ हरीचें देवतार्चन । जेथ शालग्रामशिलार्चन । <br>
जेथ साधुसंतां सन्मान । ते अरिष्टनाशन महापूजा ॥ ९५ ॥ <br>
जेथ सद्‍भावें द्विजपूजन । जेथ भावार्थें गोशुश्रूषण । <br> 
जेथ भूतदया संपूर्ण । तेथें कदा विघ्न रिघेना ॥ ९६ ॥ <br>
अंध पंगु अशक्त जन । जेथ पावती अवश्य अन्न । <br>
जेथ सुखी होती दीन । तेथ कदा विघ्न बाधीना ॥ ९७ ॥ <br>
जेथें भूतदया अलोलिक । ते सकळ अरिष्टच्छेदक । <br> 
परममंगळप्रकाशक । सुखदायक सर्वार्थीं ॥ ९८ ॥ </p>
<p class="shlok">
इति सर्वे समाकर्ण्य यदुवृद्धा मधुद्विषः । <br>
तथेति नौभिरुत्तीर्य प्रभासं प्रययू रथैः ॥ १० ॥ </p>
<p class="ovi">
जो मधुकैटभमर्दन । जो मुरारी मधुसूदन । <br>
जो परमात्मा श्रीकृष्ण । तो करी प्रेरण प्रभास ॥ ९९ ॥ <br>
यादवांमाजीं वृद्ध सज्ञान । पुत्र मित्र सुहृद स्वजन । <br>
तिहीं श्रीकृष्णाचें वचन । बहुसन्मानें वंदिलें ॥ १०० ॥ <br>
सकळ समृद्धिसंभारा । स्त्रीवृद्धादि बाळकुमारा । <br>
नावा भरोनियां समग्रा । शंखोद्धारा न्या म्हणती ॥ १०१ ॥ <br>
पालाणोनि रथ कुंजर । चतुरंग सेनासंभार । <br>
कृष्णसहित यादववीर । निघाले समग्र प्रभासासी ॥ १०२ ॥ </p>
<p class="shlok">
तस्मिन् भगवताऽऽदिष्टं यदुदेवेन यादवाः । <br>
चक्रुः परमया भक्त्या सर्वश्रेयोपबृंहितम् ॥ ११ ॥ </p>
<p class="ovi">
यादव प्रभासा पावोन । जैसें होतें श्रीकृष्णवचन । <br>
त्याहूनि विशेष जाण । स्नानदान तिंहीं केलें ॥ १०३ ॥ <br>
यादव समस्त मिळोन । केलें पारणाविधिभोजन । <br> 
मग महामद्य आणूनि जाण । मद्यपान मांडिलें ॥ १०४ ॥ </p>
<p class="shlok">
ततस्तस्मिन्महापानं पपुर्मैरेयकं मधु । <br>
दिष्टविभ्रंशितधियो यद्द्रवैर्भ्रश्यते मतिः ॥ १२ ॥ </p>
<p class="ovi">
करूनियां तीर्थविधान । करावें अरिष्टनिरसन । <br>
बाप अदृष्टाचें विंदान । तेथें मद्यपान मांडिलें ॥ १०५ ॥ <br>
ज्याची गोडपणें पडे मिठी । उन्मादता अतिशयें उठी । <br>
तें मद्यपान उठाउठी । वडिलींधाकुटीं मांडिलें ॥ १०६ ॥ <br>
ज्याचा वास येतांचि घ्राणीं । उन्माद चढे तत्क्षणीं । <br>
तैशिया मद्याचे मद्यपानीं । वीरश्रेणी बैसल्या ॥ १०७ ॥ <br>
’मैरेयक’ मद्याची थोरी । मधुरताता अतिशयें भारी <br>
लागतांची जिव्हेवरी । भ्रांत करी सज्ञाना ॥ १०८ ॥ <br>
तें मद्यपान यादववीरीं । आदरिलें स्वेच्छाचारीं । <br>
आग्रह करूनि परस्परीं । लहानथोरीं मांडिलें ॥ १०९ ॥ </p>
<p class="shlok">
महापानाभिमत्तानां वीराणां दृप्तचेतसाम् । <br>
कृष्णमायाविमूढानां सङ्घर्षः सुमहानभूत् ॥ १३ ॥ </p>
<p class="ovi">
पूर्वीं अतिमित्रत्व पोटांत । ते महापानें झाले मत्त । <br>
वीर मातले अतिदृप्त । नोकूनि बोलत परस्परें ॥ ११० ॥ <br>
कृष्णमाया हरिला बोध । अवघे झाले बुद्धिमंद । <br>
सांडूनि सुहृदसंबंध । निर्वाणयुद्ध मांडिलें ॥ १११ ॥ <br>
नोकूनि बोलतां विरुद्ध । अतिशयें चढला क्रोध । <br>
शस्त्रें घेऊनि सन्नद्ध । सुहृदीं युद्ध मांडिलें ॥ ११२ ॥ </p>
<p class="shlok">
युयुधुः क्रोधसंरब्धा वेलायामाततायिनः । <br>
धनुर्भिरसिभिर्भल्लैर्गदाभिस्तोमरर्ष्टिभिः ॥ १४ ॥ </p>
<p class="ovi">
क्रोधें नेत्र रक्तांबर । वेगें वोढूनि हातियेर । <br> 
समुद्रतीरीं महावीर । युद्ध घोरांदर ते करिती ॥ ११३ ॥ <br>
धनुष्यें वाऊनियां जाणा । बाण सोडिती सणसणां । <br> 
खड्गे हाणिती खणखणां । सुहृदांच्या प्राणां घ्यावया ॥ ११४ ॥ <br>
एकीं उचलोनियां भाले । परस्परें हाणिते झाले । <br>
एकीं गदा उचलोनि बळें । वीर कलेंवरें पाडिती ॥ ११५ ॥ <br>
एक तोमरें लवलाहीं । राणीं खवळले भिडती पाहीं । <br>
एक टोणप्याच्या घायीं । वीर ठायीं पाडिती ॥ ११६ ॥ <br>
यापरी चतुरंगसेना । मिसळली रणकंदना । <br>
आपुलालिया अंगवणा । गज रथ रणा आणिती ॥ ११७ ॥ </p>
<p class="shlok">
पतत्पताकै रथकुञ्जरादिभिः <br>
खरोष्ट्रगोभिर्महिषैर्नरैरपि । <br>
मिथः समेत्याश्वतरैः सुदुर्मदा <br>न्यहञ्छरैर्दद्‌भिरिव द्विपा वने ॥ १५ ॥ </p>
<p class="ovi">
पताकांसीं रथ कुंजर । रणीं पाडिले अपार । <br>
पाखरांसीं असिवार । मारिले खरोष्ट्र रणामाजीं ॥ ११८ ॥ <br>
म्हैसे मारूनियां रणीं । पाडिलिया वीरश्रेणी । <br>
जैसे उन्मत्त गज वनीं । दंतीं खणाणी भीडत ॥ ११९ ॥ <br>
यापरी यादववीर । रणीं मातले महाशूर । <br>
घाय मारोनि निष्ठूर । रणीं अपार पाडिले ॥ १२० ॥ <br>
कृष्णमाया केले भ्रांत । युद्धीं न देखतां स्वार्थ । <br>
परस्परें प्राणघात । व्यर्थ करित सुहृदांचा ॥ १२१ ॥ <br>
रणीं पाडिलें अपार । तंव खवळले कृष्णकुमर । <br> 
ज्यांज्यांमाजीं प्रीति थोर । ते युद्धातुर चालिले ॥ १२२ ॥ </p>
<p class="shlok">
प्रद्युम्नसाम्बौ युधिरूढमत्सरा- <br>
वक्रूरभोजावनिरुद्धसात्यकी । <br>
सुभद्रसङ्ग्रामजितौ सौदारुणौ <br>
गदौ सुमित्रासुरथौ समीयतुः ॥ १६ ॥ </p>
<p class="ovi">
ज्यांज्यांमाजीं अतिप्रीती । ते ते निर्वाणयुद्ध करिती । <br>
बाप संहारक काळगती । सखे मारिती सख्यांतें ॥ १२३ ॥ <br>
प्रद्युम्न सांब अतिमित्र । त्यासीं युद्ध मांडले घोरांदर । <br>
अक्रूर भोज दोन्ही वीर । युद्धीं सत्वर मिसळले ॥ १२४ ॥ <br>
अनिरुद्ध आणि सात्यकी । उठावले क्रोधतवकीं । <br>
वाणीं वर्षोनि अनेकीं । एकामेकीं भीडती ॥ १२५ ॥ <br>
सुभद्र संग्रामजित दोनी । खवळले रणांगणीं । <br>
वर्षोनियां तीक्ष्ण बाणीं । उन्मत्त रणीं मातले ॥ १२६ ॥ <br>
कृष्णपुत्र कृष्णबंधु । दोंहीचेंही नाम गदु । <br>
त्यांसी समत्सर क्रोधु । युद्धसंबंधु परस्परें ॥ १२७ ॥ <br>
सुमित्र आणि सुरथ । या दोंहीसीं द्वेष अद्‍भुत । <br> 
परस्परें करावया घात । युद्धाआंत मिसळले ॥ १२८ ॥ <br><br>
<p class="shlok">
अन्ये च ये वै निशठोल्मुकादयः <br>
सहस्रजिच्छतजिद्‍भानुमुख्याः । <br>
अन्योन्यमासाद्य मदान्धकारिता <br>
जघ्नुर्मुकुन्देन विमोहिता भृशम् ॥ १७ ॥ </p>
<p class="ovi">
यादवकुळीं बळें अधिक । निशठादि उल्मुकादिक । <br>
शतजित्सहस्त्रजिद्‍भानुमुख्य । हेही युद्धीं देख खवळले ॥ १२९ ॥ <br>
मद्यपानें अतिगर्वित । कृष्णमाया हरिलें चित्त । <br>
महामोहें केले भ्रांत । सुहृदां घात स्वयें करिती ॥ १३० ॥ <br>
ब्रह्मशापाची केवढी ख्याती । बंधु बंधुतें जीव घेती । <br>
कृष्णमाया पाडिले भ्रांतीं । युद्ध स्वयातीमाझारीं ॥ १३१ ॥ </p>
<p class="shlok">
दाशार्हवृष्ण्यन्धकभोजसात्वता <br>
मध्वर्बुदा माथुरशूरसेनाः । <br>
विसर्जनाः कुकुराः कुन्तयश्च <br>
मिथस्ततस्तेऽथ विसृज्य सौहृदम् ॥ १८ ॥ </p>
<p class="ovi">
यादवांची एक जाती । तेचि बारा नामीं नामांकिती । <br>
त्या बाराही ज्ञाती युद्धी भिडती । ऐक परीक्षिती तीं नामें ॥ १३२ ॥ <br>
दाशार्ह सात्वक अंधक जाण । अर्बुद माथुर शूरसेन । <br>
कुंती कुकुर विसर्जन । मधु भोज वृष्ण्य बारा नामें ॥ १३३ ॥ <br>
पूर्वील यादवांचें साजणें । ज्ञातीचें अल्पही ऐकतां उणें । <br>
जीवेंसीं सर्वस्व वेंचणें । परी वांचवणें स्वयाती ॥ १३४ ॥ <br>
तेचि यादव पैं गा आतां । सांडोनियां सुहृदता । <br>
ज्याचे चरणीं ठेविजे माथा । त्याच्या जीवघाता पेटले ॥ १३५ ॥ </p>
<p class="shlok">
पुत्रा अयुध्यन्पितृभिर्भ्रातृभिश्च <br>
स्वस्रीयदौहित्रपितृव्यमातुलैः । <br>
मित्राणि मित्रैः सुहृदः सुहृद्‌भि- <br>
र्ज्ञातींस्त्वहन् ज्ञातय एव मूढाः ॥ १९ ॥ </p>
<p class="ovi">
कृष्णमाया आकळिलें चित्त । अवघे झाले परम भ्रांत । <br>
न कळे आप्त अनाप्त । रणीं उन्मत्त मातले ॥ १३६ ॥ <br>
ज्याचे चरण वंदिजे भावार्था । श्रद्धा घेइजे चरणतीर्था । <br>
त्या निजपित्याचिया माथां । पुत्र शस्त्रघाता प्रवर्तले ॥ १३७ ॥ <br>
बंधु शिरकल्या रणांगणीं । बंधु बंधूंतें सोडवी निर्वाणीं । <br>
तेचि बंधु बंधूंतें रणीं । निर्वाणबाणीं खोंचिती ॥ १३८ ॥ <br>
जो लळे पुरवूनि खेळविता । जैसा बाप तैसा चुलता । <br> 
त्यासी पुतण्या प्रवर्ते घाता । शस्त्रें माथां हाणोनी ॥ १३९ ॥ <br>
कन्येचा सुत दौहित्र । ज्यासी श्राद्धी अधिकार । <br>
तो आज्यासी करी मार । घाय निष्ठुर हाणोनी ॥ १४० ॥ <br>
मामाभाचे परस्परीं । प्रवर्तले महामारीं । <br>
सुहृद सुहृदांच्या शिरीं । सतेज शस्त्रीं हाणिती ॥ १४१ ॥ <br>
मित्र मित्रांच्या मित्रतां । वेंचिति अर्था जीविता । <br>
ते मित्र मित्रांच्या  जीवघाता । सक्रोधता उठिले ॥ १४२ ॥ <br>
आयुष्य सरलें निःशेख । चढलें काळसर्पाचें विख । <br>
अवघे होऊनियां मूर्ख । ज्ञातीसी ज्ञाति देख वधिते झाले ॥ १४३ ॥ </p>
<p class="shlok">
शरेषु क्षीयमाणेषु भज्यमानेषु धन्वसु । <br>
शस्त्रेषु क्षीयमाणेषु मुष्टिभिर्जह्रुरेरकाः ॥ २० ॥ </p>
<p class="ovi">
युद्ध मांडिले घोरांदर । सरले भातडींचे शर । <br>
धनुष्यदंडें येरायेर । घायें निष्ठुर हाणिती ॥ १४४ ॥ <br>
घाय हाणितां अतिबळें । धनुष्ये मोडलीं तत्काळें । <br>
क्षीण झालीं शस्त्रें सकळें । हतियेर-बळें खुंटलीं ॥ १४५ ॥ <br>
ब्रह्मशापाची एरिका । तीरीं निघाली होती देखा । <br>
ते मुष्टीं घेऊनि क्रोधतवका । एकमेकां हाणिती ॥ १४६ ॥ </p>
<p class="shlok">
ता वज्रकल्पा ह्यभवन् परिघा मुष्टिना भृताः । <br>
जघ्नुर्द्विषस्तैः कृष्णेन वार्यमाणास्तु तं च ते ॥ २१ ॥ </p>
<p class="ovi">
ते एरिका घेतांचि हातीं । झाली वज्रप्राय धगधगिती । <br>
अतितीक्षण परिघाकृती । तेणें हाणीती परस्परें ॥ १४७ ॥ <br>
नाना शस्त्रें लागतां पाहीं । यादव न डंडळती कंहीं । <br>
तेही एरिकेच्या घायीं । पडती ठायीं अचेतन ॥ १४८ ॥ <br>
एरिकेच्या निजघायीं । यादवांसी उरी नाहीं । <br>
दुधड तोडूनियां पाहीं । पडती ठायीं परस्परें ॥ १४९ ॥ <br>
रणीं पाडूनियां इतर । यादव उरले महाशूर । <br>
जे कां नेटके जुंझार । निधडे वीर निजयोद्धे ॥ १५०॥ <br>
यादव उरले भद्रजाती । हे आणिकासि नाटोपती । <br>
त्यां निर्दळावया निश्चितीं । निवारणार्थीं हरि धांवे ॥ १५१ ॥ <br>
तो म्हणे ब्रह्मशापाची एरिका । हे सर्वथा हातीं धरूं नका । <br>
सांडा युद्धाचा आवांका । शिकविले ऐका तुम्ही माझें ॥ १५२ ॥ <br>
धर्मतां निवारी श्रीकृष्ण । त्यासीही मारूं धांवले जाण । <br>
हें कृष्णमायेचें विंदान । न चुकत मरण पैं आलें ॥ १५३ ॥ <br>
एक म्हणती श्रीकृष्णासी । आधीं झोडोनि पाडा यासी । <br>
ठकूं आला आम्हांसी । म्हणोनि एरिकेसीं धांविन्नले ॥ १५४ ॥ <br>
एक म्हणती धरा केशीं । एक म्हणती भीड कायसी । <br>
एक म्हणे मी श्रीकृष्णासी । एका घायेंसीं लोळवीन ॥ १५५ ॥ </p>
<p class="shlok">
प्रत्यनीकं मन्यमाना बलभद्रं च मोहिताः । <br>
हन्तुं कृतधियो राजन्नापन्ना आततायिनः ॥ २२ ॥ </p>
<p class="ovi">
पैल पैल तो बळिभद्रु । हाचि आमुचा मुख्य शत्रु । <br>
यासी चला आधीं मारूं । यादवभारु लोटला ॥ १५६ ॥ <br>
मदमोहें अतिदुर्मती । वज्रप्राय एरिका हातीं । <br>
घेऊनि बळिभद्रावरी येती । तेणें तोही निश्चितीं क्षोभला ॥ १५७ ॥ </p>
<p class="shlok">
अथ तावपि सङ्क्रुद्धावुद्यम्य कुरुनन्दन । <br>
एरकामुष्टिपरिघौ चरन्तौ जघ्नतुर्युधि ॥ २३ ॥ </p>
<p class="ovi">
शुक म्हणे कुरुनंदना । यादव टेंकले आत्ममरणा । <br>
ते मारावया रामकृष्णा । आततायी जाणा लोटले ॥ १५८ ॥ <br>
यादव उठले हननासी । देखोनि राम-हृषीकेशी । <br>
अतिक्रोध चढला त्यांसी । तेही युद्धासी मिसळले ॥ १५९ ॥ <br>
एरका जे कां परिघाकृती । वज्रप्राय धगधगिती । <br>
दोघीं जणीं घेऊनि हातीं । यादवां ख्यातीं लाविली ॥ १६० ॥ <br>
रामकृष्णांच्या निजघातीं । यादवांची जाती व्यक्ती । <br>
अवघेचि रणा येती । कृष्ण काळशक्तीं क्षोभला ॥ १६१ ॥ <br>
निजकुळाचें निधन । देखोनियां श्रीकृष्ण । <br>
कर्तव्यार्थ झाला पूर्ण । ऐसें संपूर्ण मानिले ॥ १६२ ॥ </p>
<p class="shlok">
ब्रह्मशापोपसृष्टानां कृष्णमायावृतात्मनाम् । <br>
स्पर्धाक्रोधः क्षयं निन्ये वैणवोऽग्निर्यथा वनम् ॥ २४ ॥ </p>
<p class="ovi">
ब्रह्मशापें छळिलें विधीं । कृष्णमाया ठकली बुद्धी । <br>
मद्यपानउन्मादमदीं । क्रोधें त्रिशुद्धी क्षया नेले ॥ १६३ ॥ <br>
वेळुवाच्या वेळुजाळीं । जेवीं कांचणीं पडे इंगळी । <br>
तेणें वनाची होय होळी । तेवीं यदुकुळीं कुलक्षयो ॥ १६४ ॥ </p>
<p class="shlok">
एवं नष्टेषु सर्वेषु कुलेषु स्वेषु केशवः । <br>
अवतारितो भुवो भार इति मेनेऽवशेषितः ॥ २५ ॥ </p>
<p class="ovi">
स्वकुळ नाशूनि श्रीधर । अवशेष धराभार । <br>
उतरला मानी चक्रधर । तेणें सुखें थोर सुखावे ॥ १६५ ॥ <br>
जेवीं कां आलें पेरी माळी । निजजीवनें प्रतिपाळी । <br>
शेखीं तोचि खणे समूळीं । तेवीं यदुकुळीं श्रीकृष्ण ॥ १६६ ॥ <br>
यादव निजबळें प्रतिपाळी । त्यातें स्वयें निजांगें निर्दळी । <br>
हें दाखवितां वनमाळी । ममतामेळीं अलिप्त ॥ १६७ ॥ <br>
कृष्ण पाळी यादवां समस्तां । त्यांची दाविली अतिममता । <br>
शेखीं करूनि कुळाचे घाता । निरभिमानता हरि दावी ॥ १६८ ॥ <br>
स्त्रीपुत्रेंसीं निजजीविता । सकळ कुळाच्या होतां घाता । <br>
ज्ञात्यासी नुपजे ममता । ते ‘नित्यमुक्तता’ हरि दावी ॥ १६९ ॥ <br>
ज्ञात्यासी नाहीं अहंममता । तेचि दावावया तत्त्वतां । <br> 
कुळेंसी होतां पुत्रघाता । स्वप्नींहीं ज्ञाता ग्लानि नेणे ॥ १७० ॥ <br>
ब्राह्मणाचा शाप दारुण । अन्यथा हों नेदी श्रीकृष्ण । <br>
निजकुळ निर्दळी आपण । विप्रवचनसत्यत्वा ॥ १७१ ॥ <br>
करूनि कुळक्षयाचें काम । सुख मानी पुरुषोत्तम । <br> 
तें देखोनि म्हणे बळराम । अवतारकर्म संपलें ॥ १७२ ॥ </p>
<p class="shlok">
रामः समुद्रवेलायां योगमास्थाय पौरुषम् । <br>
तत्त्याज लोकं मानुष्यं संयोज्यात्मानमात्मनि ॥ २६ ॥ </p>
<p class="ovi">
मग बळिभद्रें आपण । समुद्रतीरीं योगासन । <br>
दृढ घालोनियां जाण । निर्वाणध्यान मांडिलें ॥ १७३ ॥ <br>
आकर्षूनि देहींचा प्राण । निःशेष सांडिला देहाभिमान । <br>
मग परमपुरुषध्यान । करितांचि आपण तद्‍रूप झाला ॥ १७४ ॥ <br>
जेवीं घटामाजील गगन । सहजें महदाकाश पूर्ण । <br>
तेवीं सांडितां देहाभिमान । झाला संकर्षण बळराम ॥ १७५ ॥ <br>
होतें मनुष्यनाट्य अवलंबिलें । तें देह निःशेष त्यागिलें । <br>
जे कां पूर्वरूप आपुलें । तें होऊनि ठेलें बळिराम ॥ १७६ ॥ <br>
समुद्रतीरीं योगासन । तें देह ठेविलें अचेतन । <br>
हें रामनिर्याण देखोन । स्वयें श्रीकृष्ण सरसावला ॥ १७७ ॥ </p>
<p class="shlok">
रामनिर्याणमालोक्य भगवान् देवकीसुतः । <br>
निषसाद धरोपस्थे तूष्णीमासाद्य पिप्पलम् ॥ २७ ॥ </p>
<p class="ovi">
बळभद्र झाला देहातीत । हें देखोनि देवकीसुत । <br>
भगवान् श्रीकृष्णनाथ । स्वयें इच्छित निजधाम ॥ १७८ ॥ <br>
तेव्हां धरातळीं धराधर । मौनें अश्वत्थातळीं स्थिर । <br>
वीरासनीं शार्ङ्गधर । श्यामसुंदर बैसला ॥ १७९ ॥ <br>
ज्याच्या स्वरूपाचे आवडीं । शिवविरिंच्यादि झालीं वेडीं । <br>
ज्याच्या दर्शनाची गोडी । दृष्टी नोसंडी क्षणार्ध ॥ १८० ॥ <br>
दृष्टीनें चवी चाखिली गाढी । तंव तंव रसना चरफडी । <br>
तिणें कीर्तनरसें रसगोडी । चवी चोखडी चाखिली ॥ १८१ ॥ <br>
प्राशनेंवीण कृष्णरस । रसना सेवी अतिसुरस । <br>
तेव्हां विषयरस तो विरस । होय निरस संसार ॥ १८२ ॥ <br>
श्रवणीं पडतां श्रीकृष्णकीर्ती । त्रिविध तापां उपशांती । <br>
ज्याची वर्णितां गुणनामकीर्ती । चारी मुक्ती कामार्‍या ॥ १८३ ॥ <br>
चरणकमलमकरंद । तुळशीमिश्रित आमोद । <br>
सेवितां घ्राणीं परमानंद । इतर गंध ते तुच्छ ॥ १८४ ॥ <br>
ज्याचा लागतां अंगसंग । देहबुद्धीसी होय भंग । <br>
स्वानंदविग्रही श्रीरंग । अंगप्रत्यंगसुखकारी ॥ १८५ ॥ <br>
ज्याचें आवडीं वंदितां पाये । समाधि लाजिली मागें ठाये । <br>
तो अश्वत्थातळीं पाहें । बैसला आहे निजशोभा ॥ १८६ ॥ <br>
तें अंतकाळीचें कृष्णध्यान । शुकासी आवडलें संपूर्ण । <br>
तोही स्वानंदें वोसंडून । श्रीकृष्णध्यान वर्णित ॥ १८७ ॥ </p>
<p class="shlok">
बिभ्रच्चतुर्भुजं रूपं भ्राजिष्णु प्रभया स्वया । <br> 
दिशो वितिमिराः कुर्वन् विधूम इव पावकः ॥ २८ ॥ </p>
<p class="ovi">
प्रांतींचें श्रीकृष्णध्यान । पांचां श्लोकीं निरूपण । <br>
श्रोता परीक्षिती सावधान । वक्ता ज्ञानघन शुकयोगींद्र ॥ १८८ ॥ <br>
पिंपळातळीं प्रकाशघन । ते काळींची मूर्ति जाण । <br> 
निजतेजें देदीप्यमान । दिशा परिपूर्ण तेणें तेजें ॥ १८९ ॥ <br>
ना धूम ना इंगळ । आरक्ततेवीण अग्निज्वाळ । <br> 
तैशी कृष्णमूर्ती तेजाळ । प्रकाश प्रबळ अतिदीप्त ॥ १९० ॥ <br>
कृष्णमूर्तीचे निजप्रभा । लोपली रविचंद्राची शोभा । <br>
शून्यत्वें ठाव नाहीं नभा । सच्चिदानंदगाभा साकार ॥ १९१ ॥ <br>
चैतन्यतेजें तनु मुसावली । शांतिरसाची वोतिली । <br> 
चतुर्भुजत्वें रूपा आली । तेणें दिशांची गेली काळिमा ॥ १९२ ॥ </p>
<p class="shlok">
श्रीवत्साङ्कं घनश्यामं तप्तहाटाकवर्चसम् । <br> 
कौशेयाम्बरयुग्मेन परिवीतं सुमङ्गलम् ॥ २९ ॥ <br>
सुन्दरस्त्मितवक्त्राब्जं नीलकुन्तलमण्डितम् । <br>
पुण्डरीकाभिरामाक्षं स्फुरन्मकरकुण्डलम् ॥ ३० ॥ </p>
<p class="ovi">
कृष्णमूर्ति स्वच्छ स्वयंभ । अंगीं प्रत्यंगीं बिंबलें नभ । <br>
तेणें घनश्यामता-शोभ । अतिसप्रभ साजिरी ॥ १९३ ॥ <br>
आधींच नेटका श्रीकृष्ण । वरी घनश्यामता बाणली पूर्ण । <br>
तेणें मुसावलें बरवेंपण । लागलें ध्यान नरनारी ॥ १९४ ॥ <br>
नरनारी बापुड्या किती । संन्यासी भुलोनि ठाती । <br>
विरक्त वेधले परमार्थी । देखोनि मूर्ती कृष्णाची ॥ १९५ ॥ <br>
देखतां श्रीकृष्णदर्शन । शिवासी लागलें नित्यध्यान । <br> 
पार्वत्याही निजमन । कृष्णार्पण स्वयें केलें ॥ १९६ ॥ <br>
ऐसें अंगींचें बरवेंपण । त्याहीवरी हास्यवदन । <br>
साजिरें राजीवलोचन । आकर्ण पूर्ण आरक्त ॥ १९७ ॥ <br>
मस्तकींचे नीलालक । सुगंधसुमनीं गुंफिले चोख । <br>
कृष्णीं कृष्णरूप मधुक । कृष्णकेशीं देख विगुंतले ॥ १९८ ॥ <br>
स्फुरत्कुंडलें मकराकार । ऐसें वर्णिती कविवर । <br> 
परी तीं आकारीं निर्विकार । श्रवणें विकार मावळती ॥ १९९ ॥ <br>
फावलिया कृष्णश्रवण । आकारविकारां बोळवण । <br>
ते  श्रीकृष्णश्रवणीं पूर्ण । देदीप्यमान कुंडलें ॥ २०० ॥ <br>
तप्त सुवर्णासमान । उभय पीतांबर जाण । <br>
एक कासे विराजमान । दुजा प्रावरण शोभत ॥ २०१ ॥ <br>
ब्रह्मण्यदेवो श्रीकृष्ण । लक्ष्मी डावलूनि पूर्ण । <br>
दक्षिणांगीं विप्रचरण । श्रीवत्सलांछन गोविंद ॥ २०२ ॥ </p>
<p class="shlok">
कटिसूत्रब्रह्मसूत्रकिरीटकटकाङ्गदैः । <br>
हारनूपुरमुद्राभिः कौस्तुभेन विराजितम् ॥ ३१ ॥ <br>
वनमालापरीताङ्गं, मूर्तिमद्‌भिर्निजायुधैः । <br>
कृत्वोरौ दक्षिणे पादमासीनं पङ्कजारुणम् ॥ ३२ ॥ </p>
<p class="ovi">
कंठीं कौस्तुभ सोज्वळा । कटीं मिरवे रत्‍नमेखळा । <br>
ब्रह्मसूत्र रुळे गळा । आपाद वनमाळा शोभत ॥ २०३ ॥ <br>
माथां मुकुटाचें खेवणें । लखलखीत अनर्घ्य रत्‍नें । <br>
कीर्तिमुखें बाहुभूषणें । वीरकंकणें विचित्रें ॥ २०४ ॥ <br>
यंत्रउपास्ती उपासका । तैशा कराग्रीं करमुद्रिका । <br>
त्रिकोण षट्कोण कर्णिका । जडितमाणिका शास्त्रोक्त ॥ २०५ ॥ <br>
वैजयंतीचा सोहळा । पदक एकावळी गळां । <br>
नाना रत्‍नें हार मुक्ताफळा । तुळशीमाळा सुगंधा ॥ २०६ ॥ <br>
दोनी मोतीलग पदर । रत्‍नें जडित पीतांबर । <br>
किंकिणी क्षुद्रघंटिका विचित्र । मनोहर शोभती ॥ २०७ ॥ <br>
वांकीअंदुवांचा गजर । चरणीं नूपुरांचा झणत्कार । <br>
रुळे बिरुदांचा तोडर । मनोहर हरिचरणीं ॥ २०८ ॥ <br>
रातोत्पलां कठिणपण । त्यांहूनि सुकुमार चरण । <br> 
घवघवीत श्रीकृष्ण । शोभा संपूर्ण शोभत ॥ २०९ ॥ <br>
शंख चक्र गदा कमळ । मूर्तिमंत आयुधें सकळ । <br>
आश्रऊनि पिंपळ । बैसला केवळ वीरासनीं ॥ २१० ॥ <br>
त्या वीरासनाचें लक्षण । तळीं सूनि दक्षिण चरण । <br>
त्याचि मांडीवरी जाण । वामचरण आलोहित ॥ २११ ॥ <br>
लाजवूनि संध्यारागासी । उणें आणोनि बाळसूर्यासी । <br> 
चरणशोभा हृषीकेशीं । अतिदीप्तीसीं आरक्त ॥ २१२ ॥ </p>
<p class="shlok">
मुसलावशेषायःखण्डकृतेषुर्लुब्धको जरा । <br>
मृगास्याकारं तच्चरणं विव्याध मृगशङ्कया ॥ ३३ ॥ </p>
<p class="ovi">
करूनि निजकुळाची होळी । सरस्वतीतीरीं वनमाळीं । <br>
टेंकोनि बैसला पिंपळातळीं । चरणनवाळी आरक्त ॥ २१३ ॥ <br>
आरक्त श्रीकृष्णचरण । भावूनि मृगमुखासमान । <br>
जराव्याधें विंधिला बाण । अतिसत्राण भेदिला ॥ २१४ ॥ <br>
ब्रह्मशापाचें मुसल घन । यादवीं पिष्ट करितां जाण । <br>
उरला अवशेष लोहकण । तो समुद्रीं जाण टाकिला ॥ २१५ ॥ <br>
तो पडतांचि समुद्रजळीं । त्यातें मीन सगळेंचि गिळी । <br>
त्या मीनातें जराव्याध गळीं । जाळ्यामेळीं आकळित ॥ २१६ ॥ <br>
व्याध करी मीनविदारण । तंव निघाला तो लोहकण । <br>
त्याचा जरव्याधें केला बाण । तेणें कृष्ण चरण विंधिला ॥ २१७ ॥ <br>
मत्सयोदरींचा लोहघन । त्याचा केलिया दृढ बाण । <br> 
थोर पारधी साधे संपूर्ण । व्याधें जाणोनि बाण तो केला ॥ २१८ ॥ <br>
भेदावया कृष्णचरण । मुळीं ब्रह्मशापचि कारण । <br>
यालागीं जराव्याधाचा बाण । कृष्णचरणीं पूर्ण खडतरला ॥ २१९ ॥ <br>
व्याधें अवचितें विंधिला । परी कृष्ण नाहीं दचकला । <br> 
बाण सत्राणें खडतरला । तेणें सुखी झाला श्रीकृष्ण ॥ २२० ॥ </p>
<p class="shlok">
चतुर्भुजं तं पुरुषं दृष्ट्वा स कृतकिल्बिषः । <br> 
भीतः पपात शिरसा पादयोरसुरद्विषः ॥ ३४ ॥ </p>
<p class="ovi">
बाण श्रीकृष्णचरणीं पूर्ण भेदला । जराव्याधाचा हात निवाला । <br>
म्हणे म्यां मोठा मृग विंधिला । म्हणोनि धांवला धरावया ॥ २२१ ॥ <br>
देखोनि चतुर्भुज पुरुषासी । भय सुटलें जराव्याधासी । <br>
म्हणे मज घडल्या महापापराशी । परमपुरुषासी विंधिलें ॥ २२२ ॥ <br>
म्हणे कटकटा रे अदृष्टा । आचरविलें कर्मा दुष्टा । <br>
ऐशिया मज महापापिष्ठा । दुःखदुर्घटा कोण वारी ॥ २२३ ॥ <br>
जगाचा परमात्मा श्रीहरी । तो म्यां विंधिला बाणेंकरीं । <br>
माझ्या पापासमान थोरी । नाहीं संसारीं आनासी ॥ २२४ ॥ <br>
भयें सुटला थोर कंप । मज घडलें महापाप । <br>
जगाचें जें ध्येय स्वरूप । त्यासी संताप म्यां दिधला ॥ २२५ ॥ <br>
ज्याचे अमर वंदिती चरण । ज्यासी संत येती लोटांगण । <br>
त्या श्रीकृष्णासी विंधिला बाण । पाप संपूर्ण मज घडलें ॥ २२६ ॥ <br>
अवचटें आत्महत्या घडे । तें पाप कदा न झडे । <br>
जगाचा आत्मा कृष्ण वाडेंकोडें । ते आत्महत्या पडे मस्तकीं माझे ॥ २२७ ॥ <br>
जगाचें आत्महनन । कर्ता मी एक पापी पूर्ण । <br>
त्या पापाचें पुरश्चरण । सर्वथा जाण दिसेना ॥ २२८ ॥ <br>
प्रमादें ब्रह्महत्या घडे । तेणें पापें तो समूळ बुडे । <br>
तें पूर्णब्रह्म म्यां मूढे । बाणें सदृढें विंधिलें ॥ २२९ ॥ <br>
पापकर्मा मी व्याधरूप । तेणें म्यां जोडलें पाप अमूप । <br> 
कृष्ण परमात्मा चित्स्वरूप । त्यासीही संताप दिधला म्यां ॥ २३० ॥ <br>
येणें अनुतापें तप्त पूर्ण । धांवोनि घाली लोटांगण । <br>
श्रीकृष्णाचे श्रीचरण । मस्तकीं जाण दृढ धरिले ॥ २३१ ॥ <br>
मर्दी दैत्यांचा अभिमान । मधुद्वेष्टा जो मधुसूदन । <br>
त्याचे दृढ धरूनि चरण । करी रुदन अट्टहासें ॥ २३२ ॥ <br>
चरणीं घातली परम मिठी । उठवितां कदा नुठी । <br>
मज क्षमा करीं कृपादृष्टीं । कृपाळू सृष्टीं तूंचि एक ॥ २३३ ॥ </p>
<p class="shlok">
अजानता कृतमिदं पापेन मधुसूदन । <br>
क्षन्तुमर्हसि पापस्य उत्तमश्लोक मेऽनघ ॥ ३५ ॥ </p>
<p class="ovi">
अतिभीत जराव्याध । म्हणे मी पापात्मा अतिअशुद्ध । <br>
नेणतां घडला हा अपराध । लिंगभेद मज घडला ॥ २३४ ॥ <br>
जो ईश्वरप्रतिमा उच्छेदी । तो महापापी लिंगभेदी । <br>
त्या तुज ईश्वरासी म्यां दुर्बुद्धीं । अदृष्टविधीं विंधिलें ॥ २३५ ॥ <br>
ऐसा मी पापी पापाकर्मा । महापापी पापात्मा । <br>
माझा अपराध करावा क्षमा । पुरुषोत्तमा कृपाळुवा ॥ २३६ ॥ <br>
तूं कृपाळु त्रिजगतीं । गर्भीं राखिला परीक्षिती । <br> 
गजेंद्राचें अतिआकांतीं । उडी कृपामूर्ती घातली ॥ २३७ ॥ <br>
पांडव जळतां जोहरीं । तुवां काढिले विवरद्वारीं । <br> 
शेखीं अर्जुनाचा कैवारी । घेशी जुंझारी भीष्मासीं ॥ २३८ ॥ <br>
द्रौपदीचे अतिसांकडीं । धांवलासी लवडसवडीं । <br> 
तिळभरी न दिसतां उघडी । नेसतीं लुगडीं तूं होसी ॥ २३९ ॥ <br>
ऐसी कृपाळुत्वाची ख्याती । श्रुतिपुराणें वाखाणिती । <br>
तुझी उत्तम श्लोककीर्ती । ऋषि वर्णिती महासिद्ध ॥ २४० ॥ <br>
नेणतां आचरलों दुष्कर्मा । तें मज करावया क्षमा । <br>
तूं कृपाळु परमात्मा । पुरुषोत्तमा क्षमाशीळ ॥ २४१ ॥ <br>
अजामिळ दुराचारी । पुत्रलोभें नाम उच्चारी । <br>
त्याचे पापाची झाली बोहरी । ऐशी निष्पाप थोरी नामाची ॥ २४२ ॥ <br>
नामें निष्पाप दुर्मती । नामें निष्पाप पितृघाती । <br> 
नामें दुराचारी तरती । हे निष्पाप ख्याती नामाची ॥ २४३ ॥ </p>
<p class="shlok">
यस्यानुस्मरणं नॄणामज्ञानध्वान्तनाशनम् । <br> 
वदन्ति तस्य ते विष्णो मयासाधु कृतं प्रभो ॥ ३६ ॥ </p>
<p class="ovi">
ज्या विष्णूचें नामस्मरण । कोटीजन्मांचें घन अज्ञान । <br>
नराचें निर्दाळी पूर्ण । सकळ कल्याणदायक ॥ २४४ ॥ <br>
ऐसें ज्याचे नामस्मरण । त्याचे स्वरूपासी म्यां जाण । <br>
निजबळें विंधिला निर्वाण बाण । अपराध पूर्ण हा माझा ॥ २४५ ॥ <br>
ज्याचें अगाध महिमान । सदा वर्णिती साधु सज्जन । <br>
जो स्वरूपें सच्चिद्‌घन । स्वामी श्रीकृष्ण जगाचा ॥ २४६ ॥ <br>
जगाचें जीवन श्रीकृष्ण । त्या कृष्णासही मी आपण । <br>
विंधिला निर्वाणींचा बाण । हा अपराध पूर्ण पैं माझा ॥ २४७ ॥ <br>
त्रैलोक्यराजा कृष्ण समर्थ । तो म्यां केला राजघात । <br> 
जगाचा आत्मा श्रीकृष्णनाथ । तो आत्मघात म्यां केला ॥ २४८ ॥ <br>
श्रीकृष्ण जगाचा जनिता । त्या म्यां केलें पितृघाता । <br> 
जगप्रतिपाळणीं श्रीकृष्णमाता । त्या मातृघाता म्यां केलें ॥ २४९ ॥ <br>
श्रीकृष्ण ब्राह्मण ब्रह्मबोध । तो म्यां केला ब्रह्मवध । <br>
याहीहोनि अगाध । जगीं अपराध असेना ॥ २५० ॥ <br>
राजघात आत्मघात । मातृपितृ-ब्रह्मघात । <br> 
मजचि घडला समस्त । जे म्यां श्रीकृष्णनाथ विंधिला ॥ २५१ ॥ </p>
<p class="shlok">
तन्माऽऽशु जहि वैकुण्ठ पाप्मानं मृगलुब्धकम् । <br>
यथा पुनरहं त्वेवं न कुर्यां सदतिक्रमम् ॥ ३७ ॥ </p>
<p class="ovi">
ऐशिया मज पापरूपासी । कृपा करावी हृषीकेशी । <br>
निष्कृती होय पापासी । त्या उपायासी करीं वेगीं ॥ २५२ ॥ <br>
कोरडिये कृपेचा संबंध । तेणें न फिटे दोषबाध । <br>
माझा जेव्हां तूं करीसी वध । तेव्हां मी शुद्ध होईन ॥ २५३ ॥ <br>
मी लुब्धक पापबुद्धी । मृगलोभी पशुपारधी । <br>
त्या मज तूं निजहस्तें वधीं । तैं मी त्रिशुद्धी उद्धरलों ॥ २५४ ॥ <br>
जेणें देहें केलें पापकर्मा । तो देह निवटीं पुरुषोत्तमा । <br>
पुढती ऐशिया असत्कर्मा । न करीं अधर्मा तें करीं ॥ २५५ ॥ <br>
बाण विंधिला तुझिया पायां । हें अगाध पाप केलें काया । <br>
तीसी शीघ्र वधावें यदुराया । तैं महापापा या होय निस्तारु ॥ २५६ ॥ <br>
जेणें देहें केलें पापाचरण । त्याचें प्रायश्चित्त हेंचि पूर्ण । <br>
करीं निजहस्तें देहदंडण । म्हणोनि चरण दृढ धरिले ॥ २५७ ॥ <br>
देहें केलें पापाचरण । देहलोभी तो पापी पूर्ण । <br>
स्थूल लिंग आणि कारण । यांचें करीं छेदन निजतेजचक्रें ॥ २५८ ॥ </p>
<p class="shlok">
यस्यात्मयोगरचितं न विदुर्विरिञ्चो <br>रुद्रादयोऽस्य तनयाः पतयो गिरां ये । <br>
त्वन्मायया पिहितदृष्टय एतदञ्जः <br>किं तस्य ते वयमसद्‌गतयो गृणीमः ॥ ३८ ॥ </p>
<p class="ovi">
देहसंभवाचें मूळ जाण । स्थूल सूक्ष्म आणि कारण । <br>
यासी नातळतां तूं श्रीकृष्ण । चतुर्भुज संपूर्ण देह धरिसी ॥ २५९ ॥ <br>
स्थूल-सूक्ष्म-कारणता । ये तिन्ही त्रिगुणेसीं नातळतां । <br>
तूं योगमायेचिया सत्ता । नाना अवतारता देह धरिसी ॥ २६० ॥ <br>
नवल तुझा लीलाविग्रहो । मत्स्य कूर्म श्वेतवराहो । <br>
होतां न धरिसी संदेहो । जन्मभयो तुज नाहीं ॥ २६१ ॥ <br>
वोडवल्या जन्म एक । ब्रह्मादिक होती रंक । <br>
तो तूं अवतार अनेक । धरीसी निःशंक निजात्मतां ॥ २६२ ॥ <br>
अदृष्टाचिये निजगतीं । देहासी नाना भोग होती । <br> 
तूं अदृष्टेंवीण श्रीपती । नाना भोगसंपत्ती भोगिसी ॥ २६३ ॥ <br>
आयुष्य तंववरी देहधारण । वेदें नेमस्त केलें जाण । <br> 
नवल तुझें लीलाविदान । आयुष्येंवीण देह धरिसी ॥ २६४ ॥ <br>
काळसत्ता दुर्धर पूर्ण । ब्रह्मादिकां अलोट मरण । <br>
तुज काळ वेळ नसतां जाण । स्वलीला मरण दाविसी ॥ २६५ ॥ <br>
तुझे योगमायेची योगगती । लीलाविग्रहें देहस्थिती । <br>
अतर्क्य सर्वांसी सर्वार्थीं । तेही उपपत्ती निर्धारीं ॥ २६६ ॥ <br>
ब्रह्मा जगाचा आदिकर्ता । त्यासाही न कळे तुझी सत्ता । <br>
तूं नाना अवतारीं देह धरिता । त्याचा कर्ता नव्हे ब्रह्मा ॥ २६७ ॥ <br>
तूं स्वलीला देह कैसा धरिसी । अवतारचरित्रें कैसी करिसी । <br> 
कैसेनि तो देहो सांडिसी । हें ब्रह्मादिकांसी कळेना ॥ २६८ ॥ <br>
ज्यासी तूं मानिसी अतिसन्मानीं । सदाशिव जो कां त्रिकाळज्ञानी । <br>
त्यासीही अतर्क्य तुझी करणी । शार्ङ्गपाणी श्रीकृष्णा ॥ २६९ ॥ <br>
सदाशिवाचे निजवचनीं । तूं दुजेन झालासी मोहिनी । <br>
ते शिवासी न कळे तुझी करणी । तत्क्षणीं तो भुलला ॥ २७० ॥ <br>
जाणोनि योग ज्ञान दोनी । सनकादिक ब्रह्मज्ञानी । <br>
जिंहीं मायापडळ छेदूनी । स्वानंदभुवनीं सुखरूप ॥ २७१ ॥ <br>
त्यांसीही तुझी स्वलीलाशक्ती । सर्वथा न कळेचि श्रीपती । <br>
ते जयविजयां शाप देती । सकोपस्थितीं वैकुंठी ॥ २७२ ॥ <br>
पारंगत वेदशास्त्रार्थीं । बृहस्पत्यादि वाचस्पती । <br>
त्यांसीही लीलाविग्रहस्थिती । न कळे निश्चितीं श्रीकृष्णा ॥ २७३ ॥ <br>
जे सज्ञान ज्ञाते परमार्थी । त्यांसीही अतर्क्य अवतारशक्ती । <br> 
मा इंद्रादि देवांसी ते स्थिती । कैशा रीतीं कळेल ॥ २७४ ॥ <br>
इंद्रादि देवां दिविभोगनिष्ठीं । माया आच्छादी तयांच्या दृष्टी । <br> 
त्यांसी तुझे लीलेची गोष्टी । न कळे जगजेठी निश्चित ॥ २७५ ॥ <br>
तेथ मायावी देहवंता । उद्बोध नव्हे पैं सर्वथा । <br> 
तुझी लीला श्रीकृष्णनाथा । अतर्क्य सर्वथा सर्वांसी ॥ २७६ ॥ <br>
सुखें होईल ब्रह्मज्ञान । परी तुझें स्वलीलादेहधारण । <br>
याचें नेणती पर्यवसान । अतिसज्ञान साकल्यें ॥ २७७ ॥ <br>
तेथ मी तंव अधम जन । असद्‌गतीचें भाजन । <br>
त्या मज तुझें लीलावर्णन । सर्वथा जाण अतर्क्य ॥ २७८ ॥ <br>
आतां असो हें निरूपण । बहु बोलाचें काय कारण । <br>
माझ्या पापाचें पुरश्चरण । देहदंडण करीं कृष्णा ॥ २७९ ॥ <br>
तुझेनि हस्तें देहदंडण । तेणें सकळ पापांचें निर्दळण । <br>
मज उद्धरावया जाण । हे कृपा पूर्ण करावी ॥ २८० ॥ <br>
म्हणोनि घातलें लोटांगण । धांवोनि धरिले दोनी चरण । <br>
ऐकोनि व्याधाचें स्तवन । कृपा श्रीकृष्ण तुष्टला ॥ २८१ ॥ </p>
<p class="shlok">
श्रीभगवानुवाच-<br>
मा भैर्जरे त्वमुत्तिष्ठ काम एष कृतो हि मे । <br>
याहि त्वं मदनुज्ञातः स्वर्गं सुकृतिनां पदम् ॥ ३९ ॥ </p>
<p class="ovi">
जो वेदार्थाचा मथित बोध । जो जगदादि-आनंदकंद । <br>
जो स्वरूपें स्वानंद शुद्ध । तो व्याधेंसीं गोविंद सकृप बोले ॥ २८२ ॥ <br>
तूं जीवघातक पारधी । भय मानिसी ममापराधीं । <br> 
तुज अभय गा त्रिशुद्धीं । माझी कार्यसिद्धी त्वां केली ॥ २८३ ॥ <br>
कुमारीं सांब केला स्त्रीरूप । कपटें ब्राह्मणां आला कोप । <br>
कुळासी झाला ब्रह्मशाप । हा त्रिविध संकल्प माझाचि ॥ २८४ ॥ <br>
शापावशेष लोह जाण । त्याचा तुवां करोनि बाण । <br>
मृगलोभें विंधिला चरण । यासही कारण संकल्प माझा ॥ २८५ ॥ <br>
मी बुद्धीची अनादि बुद्धी । मी क्रियेची क्रिया त्रिशुद्धी । <br>
तेथें अहंकर्तृत्वाचे विधी । तूं वृथा अपराधी म्हणविसी ॥ २८६ ॥ <br>
मिथ्या धरूनि देहाभिमान । म्हणसी घडलें मज पाप पूर्ण । <br>
त्याही पापासी पुरश्चरण । माझें दर्शन मुख्यत्वें ॥ २८७ ॥ <br>
माझिया नामा एकासाठीं । जळती महापातकांच्या कोटी । <br>
त्या मज तुवां देखिलें दृष्टीं । परम भाग्यें भेटी घडली तुज ॥ २८८ ॥ <br>
माझी घ्यावया क्षणार्ध भेटी । एक रिघाले गिरिकपाटीं । <br>
एक योगयागसंकटीं । झाले महाहटी नेमस्त ॥ २८९ ॥ <br>
एवं नाना नेमआटाटी । शिणतांही कल्पकोटी । <br> 
स्वप्नींही न लभे माझी भेटी । त्या मज त्वां दृष्टीं देखिलें ॥ २९० ॥ <br>
माझें होतांचि दर्शन । सकळ पातकां निर्दळण । <br> 
तूं तंव पुण्यात्मा परिपूर्ण । पापाभिमान धरूं नको ॥ २९१ ॥ <br>
पापाभिमानें अधोगती । पुण्याभिमानें स्वर्गा जाती । <br> 
निरभिमानें माझी प्राप्ती । सत्य वचनोक्ती पैं माझी ॥ २९२ ॥ <br>
तूं ऐसें मानिसी आपण । परब्रह्म परमात्मा श्रीकृष्ण । <br>
त्यासी विंधिला निर्वाणबाण । हें पाप दारुण अनिवार ॥ २९३ ॥ <br>
लोहपरिसा आलिंगन । तेणें लोह होय सुवर्ण । <br>
त्यासी फोडूं आल्या लोहघण । आघातें सुवर्ण तो होय ॥ २९४ ॥ <br>
तेवीं भक्तीं घेतल्या माझी भेटी । पातकें जातीं उठाउठी । <br>
का द्वेषे देखिल्या मज दृष्टीं । पातकां तुटी तत्काळ ॥ २९५ ॥ <br>
हो कां इतरांच्या अपराधतां । प्राणी पावे अधःपाता । <br>
तोचि अपराध माझा करितां । नित्यमुक्तता अपराध्यां ॥ २९६ ॥ <br>
ममापराधें नरक पावे । तैं माझें सामर्थ्य बुडालें आघवें । <br>
माझेनि अपराधें सुख पावे । मुक्तिवैभवें भयनिर्मुक्त ॥ २९७ ॥ <br>
विष म्हणोनि अमृतपान । केल्या अमरत्व न चुके जाण । <br>
तेवीं द्वेषेंही माझें दर्शन । करी पावन प्राण्यासी ॥ २९८ ॥ <br>
जाणोनि अग्नि लविला घरीं । तो जाळूनि सर्वही भस्म करी । <br>
मा नेणतांही ठेविला वळचणीवरी । तोही करी तैसेंचि ॥ २९९ ॥ <br>
तेवीं भावें अथवा द्वेषें पूर्ण । ज्यासी घडे माझें दर्शन । <br>
तो होय परम पावन । हें सत्य जाण जराव्याधा ॥ ३०० ॥ <br>
मज ठाकावया निजधाम । त्वां सिद्ध केलें माझें काम । <br>
तेणें तुष्टलों मी आत्माराम । तूं पावन परम तिंहीं लोकीं ॥ ३०१ ॥ <br>
ज्या नांव म्हणसी ‘पाप’ पूर्ण । जेणें देहें मज विंधिला बाण । <br>
तेणेंचि देहें तूं आपण । होसी स्वर्गभूषण सुरवंद्य ॥ ३०२ ॥ <br>
याग करूनि याज्ञिक । पावती सुख पतनात्मक । <br>
तैसें तुज न घडे देख । तूं अक्षय सुख पावसी ॥ ३०३ ॥ <br>
माझिया दर्शनाचें पुण्य । दिविभोगें नव्हे क्षीण । <br>
यालागीं अक्षय सुख संपूर्ण । तूं सर्वथा जाण पावसी ॥ ३०४ ॥ <br>
तूं विकल्प सांडोनियां पोटीं । जराव्याधा सवेग उठीं । <br> 
मिथ्या नव्हती माझ्या गोष्टी । तूं अक्षय्य तुष्टी पावसी ॥ ३०५ ॥ <br>
तूं ऐसें जीवीं कल्पिसी । आपण निघालां निजधामासी । <br>
मागें अक्षय सुखासी । कोणापाशीं मागावें ॥ ३०६ ॥ <br>
जैसें बोलती इतर लोक । ममाज्ञा तैशी नव्हे देख । <br>
ठाकठोक आतांचि रोख । अक्षय सुख पावसी ॥ ३०७ ॥ <br>
माझे आज्ञेचें लाहोनि बळ । ध्रुव अद्यापि झाला अढळ । <br>
माझी आज्ञा वंदी कळिकाळ । कोणेपरी विकळ करूं न शके ॥ ३०८ ॥ <br>
ऐसें श्रीमुखें आपण । जंव बोलों नपुरे श्रीकृष्ण । <br>
तंव घवघवीत विमान । व्याधासी जाण उतरलें ॥ ३०९ ॥ </p>
<p class="shlok">
इत्यादिष्टो भगवता कृष्णेनेच्छाशरीरिणा । <br>
त्रिः परिक्रम्य तं नत्वा विमानेन दिवं ययौ ॥ ४० ॥ </p>
<p class="ovi">
जो सदा पूजिजे सुरासुरीं । जो परमात्मा चराचरीं । <br>
जो लीलाविग्रहदेहधारी । जो योगीश्वरीं वंदिजे ॥ ३१० ॥ <br>
ऐसा अतिवरिष्ठ श्रीकृष्ण । तेणें जराव्याध आज्ञापून । <br> 
कृष्ण‍इच्छामात्रें विमान । देदिप्ययान जें आलें ॥ ३११ ॥ <br>
व्याधें देखोनि विमाना । हर्षें निर्भर झाला मना । <br>
तीन प्रदक्षिणा करूनि कृष्णा । नमूनि विमाना आरुढे ॥ ३१२ ॥ <br>
व्याध आरूढोनि विमाना । क्रमूनि इंद्रचंद्रग्रहगणा । <br> 
अक्षय सुख स्वर्गभुवना । कृष्णकृपें जाणा तो पावला ॥ ३१३ ॥ <br>
जेणें अपकार केला पूर्ण । त्यासी उपकार करावा आपण । <br> 
हें निज शांतिज्ञानलक्षण । स्वांगें श्रीकृष्ण स्वयें दावी ॥ ३१४ ॥ <br>
ब्रह्मज्ञानाचे बोल बोलती । तैसें नाहीं कृष्णनाथी । <br> 
अंगीं दावूनियां स्थिती । व्याध निश्चितीं उद्धरिला ॥ ३१५ ॥ <br>
सकळ कुळाचें निर्दळण । झाल्याही मोह न धरी श्रीकृष्ण । <br>
जेणें निजांगें विंधिला बाण । तो व्याधही जाण सुखी केला ॥ ३१६ ॥ <br>
समुद्रतीरीं घेऊनि रथ । दारुक उभा होता तेथ । <br>
तेणें न देखतां श्रीकृष्णनाथ । गवेषणार्थ निघाला ॥ ३१७ ॥ </p>
<p class="shlok">
दारुकः कृष्णपदवीमन्विच्छन्नधिगम्यताम् । <br>
वायुं तुलसिकामोदमाघ्रायाभिमुखं ययौ ॥ ४१ ॥ </p>
<p class="ovi">
कृष्ण न देखतां दारुक । कासावीस झाला देख । <br>
शोधीत श्रीकृष्णपदांक । पृथ्वी सम्यक् अवलोकी ॥ ३१८ ॥ <br>
तंव कृष्णकंठींच्या तुळसीमाळा । त्यांचा आमोद दारुका आला । <br>
तेणें गंधाभिमुखें निघाला । तंव देखता झाला महातेज ॥ ३१९ ॥ </p>
<p class="shlok">
तं तत्र तिग्मद्युभिरायुधैर्वृतं <br>
ह्यश्वत्थमूले कृतकेतनं पतिम् । <br>
स्नेहप्लुतात्मा निपपात पादयो <br>
रथादवप्लुत्य सबाष्पलोचनः ॥ ४२ ॥ </p>
<p class="ovi">
तंव धगधगीत तेजागळा । दिव्य आयुधांचा मेळा । <br>
त्यांमाजीं घनसांवळा । श्रीकृष्ण डोळां देखिला ॥ ३२० ॥ <br>
अश्वत्थातळीं धरूनि स्थान । घालूनियां वीरासन । <br>
निजतेजें विराजमान । दारुकें श्रीकृष्ण देखिला स्वयें ॥ ३२१ ॥ <br>
कृष्ण देखतां लवडसवडीं । रथाखालीं घालूनि उडी । <br>
पोटींच्या सप्रेम आवडीं । धरिले तांतडीं हरिचरण ॥ ३२२ ॥ <br>
नेत्री अश्रूचिया धारा । अंग कांपे थरथरा । <br>
तुजवेगळें शार्ङ्गधरा । अंधतम नेत्रा दृढ दाटे ॥ ३२३ ॥ </p>

<p class="shlok">
अपश्यतस्त्वच्चरणाम्बुजं प्रभो <br>दृष्टीः प्रनष्टा तमसि प्रविष्टा । <br>
दिशो न जाने न लभे च शान्तिं <br>यथा निशायामुडुपे प्रनष्टे ॥ ४३ ॥ </p>

<p class="ovi">
ऐके स्वामी श्रीकृष्णा । न देखतां तुझिया श्रीचरणां । <br>
जगदांध्य पडे नयनां । दिशांची गणना गणी कोण ॥ ३२४ ॥ <br>
ज्ञानेंसी मावळला विवेक । अणुमात्र न लभे सुख । <br>
तुज न देखतां मी देख । जड मूढ मूर्ख होऊनि ठेलों ॥ ३२५ ॥ <br>
जेवीं नष्टचंद्राचिये रात्रीं । निबिड अंवसेचिये आंधारीं । <br>
तेवीं तुजवीण श्रीहरी । दृढ दाटे संसारीं अंधतम ॥ ३२६ ॥ <br>
तुझे देखतांचि श्रीचरण । अंधतमा निर्दळण । <br>
जेवीं प्रकटतां रविकिरण । अंधारेंसीं जाण निशा नासे ॥ ३२७ ॥ </p>
<p class="shlok">
इति ब्रुवति सूते वै रथो गरुडलाञ्छनः । <br> 
खमुत्पपात राजेन्द्र साश्वध्वज उदीक्षतः ॥ ४४ ॥ </p>
<p class="ovi">
ऐसें विनवी जंव दारुक । तंव परमाश्चर्य कांहींएक । <br>
देखतां झाला अलोलिक । पाखेंवीण देख उडाला रथु ॥ ३२८ ॥ <br>
चहूं वारुवांसंयुक्त । गरुडध्वजेंसीं श्रीकृष्णरथ । <br>
ऊर्ध्वगतीं गगनाआंत । दारुकादेखत उडाला ॥ ३२९ ॥ <br>
शुक म्हणे परीक्षिती । निजधामा जातां श्रीपती । <br>
आपुली ऐश्वर्यसंपत्ती । स्वेच्छा ऊर्ध्वगती स्वयें नेत ॥ ३३० ॥ <br>
इहलोकीं ठेवूनि कीर्ती । निजवैभवविलाससंपत्ती । <br>
आवरूनियां निजशक्ती । स्वयें ऊर्ध्वगती स्वसत्ता नेत ॥ ३३१ ॥ </p>
<p class="shlok">
तमन्वगच्छन् दिव्यानि विष्णुप्रहरणानि च । <br>
तेनातिविस्मितात्मानं सूतमाह जनार्दनः ॥ ४५ ॥ </p>
<p class="ovi">
रथ जातां ऊर्ध्वमंडळ । शंख चक्र गदा कमळ । <br> 
तदनुलक्षित तत्काळ । दिव्यायुधें सकळ निघालीं ॥ ३३२ ॥ <br>
ऊर्ध्वमंडळीं उडाला रथ । दिव्यायुधेंही समस्त । <br> 
तें देखोनि अतिविस्मित । ठेला तटस्थ दारुक ॥ ३३३ ॥ <br>
धुरे बैसोनियां नित्य । मी वागवीं श्रीकृष्णरथ । <br>
तो रथ ऊर्ध्वगतीं कृष्ण नेत । मज कां एथ सांडिलें ॥ ३३४ ॥ <br>
मज सांडूनियां गोविंदें । नेलीं आपुलीं दिव्यायुधें । <br>
मी अभाग्य भाग्यमदें । त्यजिलों मुकुंदें निश्चित ॥ ३३५ ॥ <br>
म्यां उडी घातली रथाखालती । हेचि माझी मंदमती । <br>
येरवीं मीही जातों ऊर्ध्वगती । कां श्रीपती रुसला ॥ ३३६ ॥ <br>
जेणें चरणीं विंधिला बाण । तो व्याधही उद्धरिला जाण । <br>
मी भाग्यें अभागी पूर्ण । यालागीं श्रीकृष्ण मज त्यागी ॥ ३३७ ॥ <br>
नित्य कृष्ण दृष्टीं पुढें । धुरे बैसोनि वागवीं घोडे । <br>
तो मी कृष्णावेगळा पडें । भाग्य कुडें पैं माझें ॥ ३३८ ॥ <br>
मी श्रीकृष्णाचा सारथी । ऐशी त्रिलोकीं झाली ख्याती । <br>
तो मी वेगळा पडें अंतीं । कां श्रीपती रुसला ॥ ३३९ ॥ <br>
यावज्जन्म भोगिलें कृष्णसुख । त्या मज वोडवलें वियोगदुःख । <br> 
कृष्णा कां झालासी विमुख । मी दीन रंक पैं तुझें ॥ ३४० ॥ <br>
माझा बोल अणुभरी । नाहीं अव्हेरिला हरी । <br>
त्या मज तूं श्रीहरी । अंतीं दुर्धरीं दुराविशी कां ॥ ३४१ ॥ <br>
अपराधिया तारिलें व्याधासी । अश्व-ध्वजेंसीं रथ नेसी । <br> 
तो तूं मज उद्धरावयासी । कां उबगलासी गोविंदा ॥ ३४२ ॥ <br>
ऐसा अवस्थाभूत पूर्ण । पाहतां श्रीकृष्णाचें वदन । <br> 
दारुकासी आलें रुदन । आसुवीं नयन लोटले ॥ ३४३ ॥ <br>
दीर्घस्वरें देऊनि हांक । दारुक रडे अधोमुख । <br> 
अंतीं श्रीकृष्ण झाला विमुख । हें अतिदुःख मजलागीं ॥ ३४४ ॥ <br>
दुःखें चरफडीत मोठा । करें पिटीत ललाटा । <br> 
मर मर विधातया नष्टा । वोखटें अदृष्टा काय लिहिलें ॥ ३४५ ॥ <br>
मग म्हणे श्रीकृष्णनाथा । तुजपुढें बापुडें विधाता । <br>
तुजवेगळा मी राहतां । अतिदीनता पावेन ॥ ३४६ ॥ <br>
तुझेनि बळें श्रीकृष्णा । म्यां कळिकाळा घातला आंकणा । <br>
तो मी काळाचा वोळंगणा । कां करिसी पोसणा जगाचा ॥ ३४७ ॥ <br>
ऐसें ऐकोनियां वचन । ‘ना भीं ना भीं’ म्हणे जनार्दन । <br> 
मग आश्वासून पूर्ण । गुह्य आलोचन सांगत ॥ ३४८ ॥ <br>
आजिच्या काळाचे काळगतीं । तूं एक उरलासी निकटवर्ती । <br>
तुज म्यां राखिलें निजकार्यार्थीं । वेगीं द्वारावतीं तूं जाईं ॥ ३४९ ॥ </p>
<p class="shlok">
गच्छ द्वारवतीं सूत ज्ञातीनां निधनं मिथः । <br>
सङ्कर्षणस्य निर्याणं बन्धुभ्यो ब्रूहि मद्दशाम् ॥ ४६ ॥ <br>
द्वारकायां च न स्थेयं भवद्‍‌भिश्च स्वबन्धुभिः । <br>
मया त्यक्तां यदुपुरीं समुद्रः प्लावयिष्यति ॥ ४७ ॥ <br>
स्वं स्वं परिग्रहं स्वर्वे आदाय पितरौ च नः । <br>
अर्जुनेनाविताः सर्व इंद्रप्रस्थं गमिश्यथ ॥ ४८ ॥ </p>
<p class="ovi">
तूं जाऊनि द्वारकेआंत । यादवांचा निधनवृत्तांत । <br>
परस्परें कलहयुक्त । निमाले समस्त हें सांग ॥ ३५० ॥ <br>
बळिभद्रें निजात्मस्थितीं । देहो त्यजिला योगगतीं । <br> 
माझीही दशा समस्तांप्रती । यथानिगुती सांगावी ॥ ३५१ ॥ <br>
तुवां जाऊनियां त्यांपाशीं । शीघ्र सांगावें समस्तांशी । <br>
कोणी न रहावें द्वारकेसी । निघावें वेगेंसीं ममाज्ञा ॥ ३५२ ॥ <br>
द्वारका त्यागावयाचें कारण । तुज मी सांगेन आपण । <br>
दारुका तूं अतिसज्ञान । विश्वास पूर्ण मज तुझा ॥ ३५३ ॥ <br>
यालागीं तुज राहवूनि एथ । अंतकाळींचें गुज सांगत । <br>
तुवां जाऊनि द्वारकेंत । बाहेर समस्त काढावे ॥ ३५४ ॥ <br>
बाहेर काढावयाचें कारण । म्यां द्वारका त्यागिल्या जाण । <br> 
समुद्र येऊनि आपण । नगर संपूर्ण बुडवील ॥ ३५५ ॥ <br>
ठाव मागूनि समुद्रापाशी । म्यां वसविले द्वारकेसी । <br>
मज गेलिया निजधामासी । तो अवश्येंशी बुडवील ॥ ३५६ ॥ <br>
यालागीं सत्वर गमन । शीघ्र करावें आपण । <br> 
माझीं माता पिता समस्त जन । द्वारकेहून काढावीं ॥ ३५७ ॥ <br>
जंव समुद्र बुडविना तो ठावो । तंव आपुलाला समुदावो । <br>
घेऊनि सकळ परिग्रहो । शीघ्रतर पहा हो निघावें ॥ ३५८ ॥ <br>
झालिया राज्यलोट । चोराकुळित होईल वाट । <br> 
कोणीं नव जावें एकट । अवघीं एकवट करावीं ॥ ३५९ ॥ <br>
अर्जुनाचेनि सांगातें । एकत्र मिळूनि समस्तें । <br>
शीघ्र जावें इंद्रप्रस्थातें । तो मार्गीं त्यांतें रक्षील ॥ ३६० ॥ <br>
ऐसें ऐकतां श्रीकृष्णवचन । दारुकासी आलें रुदन । <br>
न वचे सांडूं पाहे प्राण । जळेंवीण मीन जैसा ॥ ३६१ ॥ <br>
निजकुळासी करूनि घात । गेला गेला रे श्रीकृष्णनाथ । <br>
मी काळमुखा द्वारकेआंत । जावों हा वृत्तांत सांगावया ॥ ३६२ ॥ <br>
गिळूनि श्रीकृष्णनिजसुखा । म्हणती हा आला काळमुखा । <br> 
सकळ जगाचिया दुःखा । सूचक देखा मी होईन ॥ ३६३ ॥ <br>
ऐकतां माझिया वचनासी । प्राणान्त होईल सर्वांसी । <br> 
एवढ्या द्यावया महादुःखासी । न वचें हृषीकेशी मी तेथें ॥ ३६४ ॥ <br>
ज्यासी म्यां सांगावी हे वार्ता । त्यांच्या करावें जीवघाता । <br>
एवढी घोर निष्ठुरता । नव्हे कृष्णनाथा माझेनीं ॥ ३६५ ॥ <br>
बहुतां मुंग्यांच्या विवरासी । जेवीं आगी लावावी हृषीकेशी । <br>
तेवीं हे वार्ता द्वारकेसी । म्यां सुहृदांपाशीं सांगावी ॥ ३६६ ॥ <br>
जेवीं फळते फुलते वनीं । भडकोनि लावावा दावाग्नी । <br>
तैसा भडका हा सुहृदांचे कानीं । कृष्णनिधनाग्नी कोण लावी ॥ ३६७ ॥ <br>
जेवीं बुडतयाचे माथां । पाषाण न देववे सर्वथा । <br>
तेवीं कृष्णसहित कुळाच्या घाता । मी नव्हें सांगता सुहृदांसी ॥ ३६८ ॥ <br>
सुख द्यावें सुहृदांसी । तें राहिलें हृषीकेशी । <br> 
घेऊनियां महादुःखांचिया राशी । सुहृदांपाशी मी न वचें ॥ ३६९ ॥ <br>
आशंका ॥ <br>
म्हणसी जन्मवरी अवज्ञा । तुवां नाहीं केली अतिप्रज्ञा । <br>
तो तूं अंतकाळींच्या वचना । कां अवज्ञा करितोसी ॥ ३७० ॥ <br>
कृष्णा अंतकाळींचें तुझें श्रीमुख । पाहतां मज अत्यंत सुख । <br>
तें सांडूनि जनांसी दुःख । द्यावया देख मी न वचें ॥ ३७१ ॥ <br>
कुळनिधनाचें घोर दुःख । कृष्णनिधनें संतापक । <br>
माझे वचनमात्रें हें विख । जगासी देख न देववे ॥ ३७२ ॥ <br>
तुझे आज्ञेकरितां देख । जगासी द्यावें महादुःख । <br>
तुझे अवज्ञेचा उल्लेख । नरकदायक मज होय ॥ ३७३ ॥ <br>
मा आपणचि घेऊनि विख । तुजपुढें मरतां देख । <br> 
उत्तम गति अलोलिक । मी निजनिष्टंक पावेन ॥ ३७४ ॥ <br>
ऐसें म्हणोनि आपण । दारुकें घातलें लोटांगण । <br>
मस्तकीं धरिले श्रीचरण । सर्वथा जाण सोडीना ॥ ३७५ ॥ <br>
देखोनि दारुकाचा भावो । कृपें द्रवला देवाधिदेवो । <br> 
जेणें निर्दळे शोकमोहो । तों वर्म पहा हो सांगत ॥ ३७६ ॥ </p>
<p class="shlok">
त्वं तु मद्धर्ममास्थाय ज्ञाननिष्ठ उपेक्षकः । <br>
मन्मायारचनामेतां विज्ञायोपशमं व्रज ॥ ४९ ॥ </p>
<p class="ovi">
माझ्या धर्माचें निजलक्षण । दृढ आश्रयितां आपण । <br> 
पावोनि माझें ज्ञान विज्ञान । तूं ब्रह्मसंपन्न स्वयें होसी ॥ ३७७ ॥ <br>
माझें धर्माचें निजलक्षण । तूं म्हणसी तें कोण कोण । <br>
ऐक दारुका सावधान । मद्धर्म पूर्ण ते ऐसे ॥ ३७८ ॥ <br>
हृदयीं नित्य माझें ध्यान । मुखीं माझें नामकीर्तन । <br>
श्रवणीं माझें कथाश्रवण । करें मदर्चन सर्वदा ॥ ३७९ ॥ <br>
नयनीं मम मूर्तिदर्शन । चरणीं मदालया गमन । <br> 
रसनें मम तीर्थप्राशन । मत्प्रसादभोजन अत्यादरें ॥ ३८० ॥ <br>
साष्टांगें मजचि नमन । आल्हादें मद्‍भक्तां आलिंगन । <br> 
सप्रेम माझे सेवेवीण । रिता अर्धक्षण जाऊं नेदी ॥ ३८१ ॥ <br>
ऐसी सेवा करितां पहा हो । सर्वभूतीं देखें मद्‍भावो । <br> 
हा सर्वधर्मांमाजीं रावो । तेथें अपावो कदा न रिघे ॥ ३८२ ॥ <br>
सर्वभूतीं माझें दर्शन । तेव्हां ‘वैराग्य’ वोसंडे संपूर्ण । <br>
तेथ सहजें होय शुद्ध ज्ञान । देहाभिमानच्छेदक ॥ ३८३ ॥ <br>
देहाभिमान होतां क्षीण । अपेक्षेसी पडे शून्य । <br>
तेव्हां ‘निरपेक्षता’ पूर्ण । सहजें जाण ठसावे ॥ ३८४ ॥ <br>
निरपेक्षतेची दशा कैशी । विषय भेटलिया इंद्रियांसी । <br>
उपेक्षा करी त्यांसी । जेवीं मृगजळासी सज्ञान ॥ ३८५ ॥ <br>
या दृष्टीं पाहतां चराचर । समूळ मिथ्या व्यवहार । <br>
जेवीं दोराचा सर्पाकार । तेवीं भ्रमें संसार भासत ॥ ३८६ ॥ <br>
केवळ दोराचा सर्पाकार । तो श्वेत कृष्ण कीं रक्तांबर । <br>
तेवीं विषयीं विषयव्यवहार । मिथ्या संसार मायिक ॥ ३८७ ॥ <br>
जेवीं शुक्तिकेचा रजताकार । न घडे एकही अलंकार । <br> 
तेवीं हा आभासे संसार । मिथ्या व्यवहार मायिक ॥ ३८८ ॥ <br>
मूळीं मिथ्या भवभान । त्याचें भ्रांतासीच बंधन । <br>
तेथील जें मुक्तपण । तोही भ्रम जाण सोलींव ॥ ३८९ ॥ <br>
आम्हीं सज्ञान पूर्ण । निर्दळूनि भवबंधन । <br> 
दृढ साधिलें मुक्तपण । हेंही जल्पन मायिक ॥ ३९० ॥ <br>
संसार मायिक रचना । हें सत्यत्वें कळलें ज्याच्या मना । <br>
तैं मनचि लाजे मनपणा । ‘विज्ञान’ जाण त्या नांव ॥ ३९१ ॥ <br>
जागृति सुषुप्ति आणि स्वप्न । संसाराचें मिथ्या ज्ञान । <br> 
हें ज्यासी ठसावलें संपूर्ण । ‘विज्ञान’ जाण त्या नांव ॥ ३९२ ॥ <br>
मुख्य विज्ञानाचें लक्षण । साधक होय ब्रह्म पूर्ण । <br>
जगीं न देखे मीतूंपण । ‘उपशम’ जाण या नांव ॥ ३९३ ॥ <br>
ऐसा उपशम ज्यासी पूर्ण । त्यासी मजसीं नाहीं भिन्नपण । <br>
दारुकें ऐकतां निरूपण । हृदयीं ते खूण चमत्कारली ॥ ३९४ ॥ <br>
अलंकार सोनें पाहूं गेला । तंव तोचि सोनें होऊनि ठेला । <br> 
तेवीं मी तंव कृष्णरसें वोतला । वियोग नाथिला देहलोभें ॥ ३९५ ॥ <br>
मी कृष्णरूप आपण । मज कृष्णेंसीं नाहीं भिन्नपण । <br>
ऐशी चमत्कारली खूण । मी ब्रह्म परिपूर्ण पूर्णत्वें ॥ ३९६ ॥ </p>
<p class="shlok">
इत्युक्तस्तं परिक्रम्य नमस्कृत्य पुनः पुनः । <br> 
तत्पादौ शीर्ष्ण्युपाधाय दुर्मनाः प्रययौ पुरीम् ॥ ५० ॥ <br>
इति श्रीमद्‍भागवते महापुराणे पारमहंस्यां <br>
संहितायां एकादस्कन्धे त्रिंशोऽध्यायः ॥ ३० ॥ </p>
<p class="ovi">
ऐसें ऐकोनि श्रीकृष्णवचना । शिरीं वंदूनि श्रीकृष्णाज्ञा । <br>
खेद सांडोनियां मना । कृष्णचरणां लागला ॥ ३९७ ॥ <br>
करूनि त्रिवार प्रदक्षिणा । पुनः पुनः लागोनि चरणां । <br>
चरणीं माथा ठेवूनि जाणा । घेऊनि कृष्णाज्ञा निघाला ॥ ३९८ ॥ <br>
ब्रह्म सर्वत्र परिपूर्ण । त्याचा बोधक श्रीकृष्ण । <br>
तो निजधामा गेला आपण । तेणें दुर्मन दारुक ॥ ३९९ ॥ <br>
पुढती श्रीकृष्णदर्शन । सर्वथा न लभे आपण । <br> 
यालागीं अतिदुर्मन । करी गमन द्वारकेसी ॥ ४०० ॥ <br>
दारुक धाडिला द्वारकेसी । तंव मैत्रेय आला कृष्णापाशीं । <br>
तेचि काळीं हृषीकेशी । ब्रह्मज्ञान त्यासी उपदेशी ॥ ४०१ ॥ <br>
तो ब्रह्मज्ञानउपदेशविधि । शुक बोलिला तृतीयस्कंधीं । <br> 
म्हणोनि तें निरूपण ये संधीं । न प्रतिपादीं पुनरुक्त ॥ ४०२ ॥ <br>
पाहावया कृष्णनिर्याण । उद्धव गुप्त होता आपण । <br>
तेणें ऐकोनि ज्ञाननिरूपण । संतोषें नमन करी कृष्णा ॥ ४०३ ॥ <br>
तेचि काळीं मैत्रेयासी । स्वमुखें बोलिला हृषीकेशी । <br>
विदुर येईल तुजपाशीं । त्यासी तूं उपदेशीं गुह्यज्ञान ॥ ४०४ ॥ <br>
उपदेशूनि मैत्रेयासी । देवें धाडिला तो  स्वाश्रमासी । <br>
उद्धवेंही नमूनि हृषीकेशी । तोही बदरीसी निघाला ॥ ४०५ ॥ <br>
दारुक धाडिला द्वारकेसी । मैत्रेय धाडिला स्वाश्रमासी । <br>
उद्धव धाडिला बदरीसी । व्याधअधमासी धाडिलें स्वर्गां ॥ ४०६ ॥ <br>
निजरथसहित घोडे । निजायुधेंसीं धाडिलें पुढें । <br> 
आतां आपणही वाडेंकोडें ।  निजधामाकडे निघेल ॥ ४०७ ॥ <br>
निजधामा निघतां श्रीपती । समस्त देव पाहों येती । <br>
ते सुरस कथासंगती । पुढिले अध्यायार्थी अतिगोड ॥ ४०८ ॥ <br>
अजन्मा तो जन्म मिरवी । विदेहाअंगीं देहपदवी । <br> 
स्वयें अक्षयी तो मरण दावी । अतिलाघवी श्रीकृष्ण ॥ ४०९ ॥ <br>
ज्याचें निजधामगमन । शिवविरिंच्यादिकां अतर्क्य खूण । <br>
त्यांचे सांगेन उपलक्षण । श्रोता अवधान मज द्यावें ॥ ४१० ॥ <br>
एकादशाचा कळस जाण । श्रीकृष्णांचे निजनिर्याण । <br>
जेथ नाहीं देहाभिमान । तें ब्रह्म पूर्ण परिपक्व ॥ ४११ ॥ <br>
भय नाहीं जन्म धरितां । भय नाहीं देहीं वर्ततां । <br>
भय नाहीं देह त्यागितां । ‘हे ब्रह्म-परिपूर्णता’ हरि दावी ॥ ४१२ ॥ <br>
एका जनार्दना शरण । पुढें अचुंबित निरूपण । <br> 
संतीं मज द्यावें अवधान । सांगेन व्याख्यान सद्‍गुरुकृपा ॥ ४१३ ॥ <br>
<b>इति श्रीमद्‍भागवते महापुराणे एकादशस्कंधे परमहंससंहितायां <br>
एकाकारटीकायां ‘स्वकुलनिर्दळणं’ नाम त्रिंशोऽध्यायः ॥ ३० ॥ <br>
श्रीकृष्णार्पणमस्तु ॥ श्लोक ५० ॥ ओंव्या ॥ ४१३ ॥ </b></p><br>

<p style="text-align:right;margin-right:30px; font-size:1.3em;"><a href="/ebh/Ad30.pdf" target="_blank">Download PDF</a></p><br><br>
 </td></tr></table></body></html>

<! तपासले ०६-०६-२०१५ ! >
<! गोपालजींच्या corrections प्रमाणे सुधारले २३-०७-२०१५ !>
