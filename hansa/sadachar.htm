<html>
<head>
<meta http-equiv="content-type" content="text/html; charset=utf-8">
<title>सत्संगधारा - श्रीमत् शंकराचार्य विरचित ’सदाचार’वर श्री हंसराजस्वामीकृत मराठी पद्य टीका</title>
<link rel="stylesheet" type="text/css" href="../css/hansa.css">
<a name="top"></a>
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../db/das.htm">श्रीदासबोध</a></li>
			<li><a href="../db/bheemroopi-stotre.htm">भीमरूपी स्तोत्रे</a></li>
			<li><a href="../db/karuna-stotre.htm">करुणा स्तोत्रे</a></li>
			<li><a href="../db/bara-shate.htm">बारा ओव्याशते</a></li>
			<li><a href="../db/atmaram.htm">आत्माराम</a></li>
			<li><a href="../db/atmaram-viv.htm">आत्माराम-विवरण</a></li>
			<li><a href="../db/manache.htm">मनाचे श्लोक</a></li>
			<li><a href="../db/manache-viv.htm">मनाचे श्लोक - विवरण</a></li>
			<li><a href="../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="../ebh/intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="../ebh/intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="aagam-parichay.htm"><span>आगमसार</span></a></li>

			<li><a href="laghuvv-parichay.htm">लघुवाक्यवृत्ति</a></li>
			
			<li><a href="sadachar.htm">सदाचार</a></li>
			
			<li><a href="vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>


<body bgcolor="#ffeeaa">
<table width="80%" border="0" align="center" bgcolor="ffffe0"> <!-- #fdcf77 -->
<tr><td>
<br>

<p class="hdr4">॥ श्रीमत् शंकराचार्य विरचित ॥ </p>
<p class="hdr2">सदाचार </p>
<p class="hdr4">या ग्रंथावर  श्री हंसराजस्वामीकृत मराठी पद्य टीका </p>
<br>
<br>
<p class="shl">
सच्चिदानंदकंदाय जगदंकुरहेतवे । <br>
सदोदिताय पूर्णाय नमोऽनंताय विष्णवे ॥ १ ॥ <br>
सर्ववेदांतसिद्धांत ग्रथितं निर्मलं शिवम् ।     <br>
सदाचारं प्रवक्ष्यामि योगिनां ज्ञानसिद्धये ॥ २ ॥ <br>
प्रातः स्मरामि देवस्य सवितुर्भर्ग आत्मनः । <br>
वरेण्यं तद्धि यो यो नः चिदानंदे प्रचोदयात् ॥ ३ ॥ <br>
अन्वय व्यतिरेकाभ्यां जाग्रत् स्वप्नसुषुप्तिषु । <br>
यदेकं केवलं ज्ञानं तदेवाह परं बृहत् ॥ ४ ॥ <br>
ज्ञानाज्ञानविलासोऽयं ज्ञानाज्ञाने च पश्यति । <br>
ज्ञानाज्ञाने परित्यज्य ज्ञानमेवावशिष्यते ॥ ५ ॥ <br>
अत्यंतमलिनो देहो देही चात्यंतनिर्मलः । <br>
असंगोऽहमिति ज्ञात्वा शौचमेतत्प्रचक्षते ॥ ६ ॥ <br>
मन्मनो मीनवन्नित्यं क्रीडत्यानंदवारिधौ । <br>
सुस्नातस्तेन पूतात्मा सम्यग्विज्ञानवारिणा ॥ ७ ॥ <br>
अथाघमर्षणं कुर्यात् प्राणापाननिरोधतः । <br>
मनः पूर्णे समाधाय मग्नः कुंभो यथार्णवे ॥ ८ ॥ <br>
लयविक्षेपयोः संधौ मनस्तत्र निरामिषम् । <br>
स संधिः साधितो येन स मुक्तो नात्र संशयः ॥ ९ ॥ <br>
सर्वत्र प्राणिनां देहे जपो भवति सर्वदा । <br>
हंसः सोऽहमिति ज्ञात्वा सर्वबंधैः प्रमुच्यते ॥ १० ॥ <br>
तर्पणे स्वसुखेनैव स्वेंद्रियाणां प्रतर्पणम् । <br>
मनसा मन आलोक्य स्वयमात्मा प्रकाशते ॥ ११ ॥ <br>
आत्मनि स्वप्रकाशाग्नौ चित्तमेकाहुतिं क्षिपेत् । <br>
अग्निहोत्री स विज्ञेय इतरे नामधारकाः ॥ १२ ॥ <br>
देहो देवालयं प्रोक्तो देही देवो निरंजनः । <br>
अर्चितः सर्वभावेन स्वानुभूत्या विराजते ॥ १३ ॥ <br>
मौनं स्वाध्ययनं ध्यानं ध्येयं ब्रह्मानुचिंतनम् । <br>
ज्ञानेनेति तयोः सम्यङ् निषेधांतःप्रदर्शनम् ॥ १४ ॥ <br>
अतीतानागतं किंचित् न स्मरामि न चिंतये । <br>
रागद्वेषं विना प्राप्तं भुंजाम्यत्र शुभाशुभम् ॥ १५ ॥ <br>
अभयं सर्वभूतानां ज्ञनमाहुर्मनिषिणः । <br>
निजानंदे स्पृहा नान्ये वैराग्यस्यावधिर्मतः ॥ १६ ॥ <br>
वेदांतैः श्रवणं कुर्यात् मननं चोपपत्तिभिः । <br>
योगेनाभ्यसनं नित्यं ततो दर्शनमात्मनः ॥ १७ ॥ <br>
शब्दशक्तेरचिंत्यत्वात् शब्दादेवापरोक्षधीः । <br>
सुषुप्तः पुरुषो यद्वत् शब्देनैवानुबध्यते ॥ १८ ॥ <br>
आत्मानात्मविवेकेन ज्ञानं भवति निर्मलं । <br>
गुरुणा बोधितः शिष्यः शब्दब्रह्मातिवर्तते ॥ १९ ॥ <br>
न त्वं देहो नेन्द्रियाणि न प्राणो न मनो न धीः । <br>
विकारित्वात् विनाशित्वात् दृष्यत्वाच्च घटो यथा ॥ २० ॥ <br>
विशुद्धं केवलं ज्ञानं निर्विशेषं निरंजनम् । <br>
यदेकं परमानंदं तत्त्वमस्यद्वयं परम् ॥ २१ ॥ <br>
शब्दस्याद्यंततोः सिद्धं मनसोऽपि तथैव च । <br>
मध्ये साक्षितया नित्यं तदेव त्वं भ्रमं जहि ॥ २२ ॥ <br>
स्थूलवैराजयोरैक्यं सूक्ष्महैरण्यगर्भयोः । <br>
अज्ञानमाययोरैक्यं प्रत्यग्‍विज्ञानपूर्णयोः ॥ २३ ॥ <br>
चिन्मात्रैकरसे विष्णौ ब्रह्मात्मैकस्वरूपके । <br>
भ्रम एव जगज्जातं रज्ज्वां सर्पभ्रमो यथा ॥ २४ ॥ <br>
तार्किकाणां च जीवेशौ वाच्यावेतौ विदुर्बुधाः । <br>
लक्ष्यौ च सांख्ययोगाभ्यां वेदांतैरैक्यतानयोः ॥ २५ ॥ <br>
कार्यकारणवाच्यांशौ जीवेशौ यौ जहच्च तौ । <br>
अजहच्च तयोर्लक्ष्यौ चिदंशावेकरूपिणौ ॥ २६ ॥ <br>
कर्मशास्त्रे कुतो ज्ञाने तर्के नैवास्ति निश्चयः । <br>
सांख्ययोगौ द्विधापन्नौ शाब्दिकां शब्दतत्पराः ॥ २७ ॥ <br>
अन्ये पाखंडिनः सर्वे ज्ञानवार्तासु दुर्बलाः । <br>
एकं वेदांतविज्ञानं स्वानुभुत्या विराजते ॥ २८ ॥ <br>
अहं ममेत्ययं बंधो नाहं ममेति मुक्तता । <br>
बंधो मोक्षो गुणैर्भाति गुणाः प्रकृतिसंभवाः ॥ २९ ॥ <br>
ज्ञानमेकं सदा भाति सर्वावस्थासु निर्मलम् । <br>
मंदभाग्या न जानंति स्वरूपं केवलं बृहत् ॥ ३० ॥ <br>
संकल्पसाक्षिणं ज्ञानं सर्वलोकैकजीवनम् । <br>
तदस्मीति च यो वेद स मुक्तो नात्र संशयः ॥ ३१ ॥ <br>
प्रमाता च प्रमाणं च प्रमेयं प्रमितिस्तथा । <br>
तस्य भासावभासेत मानं ज्ञानाय तस्य किम् ॥ ३२ ॥ <br>
अर्थाकारा भवेद् वृत्तिः फलेनार्थः प्रकाशते । <br>
अर्थज्ञानं विजानाति स एवार्थः परं स्मृतः ॥ ३३ ॥ <br>
वृत्तिव्याप्यत्वमेवास्तु फलव्याप्तिः कथं भवेत् । <br>
स्वप्रकाशस्वरूपत्वात् सिद्धत्वाच्च चिदात्मनः ॥ ३४ ॥ <br>
अर्थादर्थे यथा वृत्तिः गतुं चलति चांतरे । <br>
अनाधारा निर्विकारा या दशा सोन्मनी स्मृता ॥ ३५ ॥ <br>
चित्तं चिच्च विजानीयात् तकाररहितं यदा । <br>
तकारो विषयाध्यासो जपारागो यथा मणौ ॥ ३६ ॥ <br>
ज्ञेयवस्तुपरित्यागात् ज्ञानं तिष्ठति केवलम् । <br>
त्रिपुटी क्षीणतामेति ब्रह्मनिर्वाणमृच्छति ॥ ३७ ॥ <br>
मनोमात्रमिदं सर्वं चिन्मनो ज्ञानमात्रकम् । <br>
अज्ञानभ्रम इत्याहुः विज्ञानं परमं पदम् ॥ ३८ ॥ <br>
अज्ञानं चान्यथाज्ञानं मायामेतां वदंति ते । <br>
ईश्वरं मायिनं विद्यान्मायातीतं निरंजनम् ॥ ३९ ॥ <br>
सदानंदे चिदाकाशे मायामेघस्तडिन्मनः । <br>
अहंता गर्जनं तत्र धारासारो हि यत्तमः ॥ ४० ॥ <br>
महामोहांधकारेऽस्मिन् देवो वर्षति लीलया । <br>
अस्या वृष्टेर्विरामाय प्रबोधैकसमीरणः ॥ ४१ ॥ <br>
ज्ञानं दृग्‍दृश्ययोर्भानं विज्ञानं दृश्यशून्यता । <br>
एकमेवाद्वयं ब्रह्म नेह नानास्ति किंचन ॥ ४२ ॥ <br>
क्षेत्रक्षेत्रज्ञयोर्ज्ञानं तज्ज्ञानं ज्ञानमुच्यते । <br>
विज्ञानं चोभयोरैक्यं क्षेत्रज्ञपरमात्मनोः ॥ ४३ ॥ <br>
परोक्षं शास्त्रजं ज्ञानं विज्ञानं चात्मदर्शनम् । <br>
आत्मनो ब्रह्मणः सम्यक् उपाधिद्वयवर्जितम् ॥ ४४ ॥ <br>
त्वमर्थो विषयज्ञानं विज्ञानं तत्पदाश्रयम् । <br>
पदयोरैक्यबोधस्तु ज्ञानविज्ञानसंज्ञकम् ॥ ४५ ॥ <br>
आत्मानात्मविवेकस्तु ज्ञानमाहुर्मनीषिणः । <br>
अज्ञानं चान्यथा लोके विज्ञानं तन्मयं जगत् ॥ ४६ ॥ <br>
अन्वयव्यतिरेकाभ्यां सर्वत्रैकं प्रपश्यति । <br>
यत्तु तत् वृत्तिजं ज्ञानं विज्ञानं ज्ञानमात्रकम् ॥ ४७ ॥ <br>
अज्ञानध्वंसकं ज्ञानं विज्ञानं चोभयात्मकम् । <br>
ज्ञानविज्ञाननिष्ठेयं तत् सत् ब्रह्मणि चार्पणम् ॥ ४८ ॥ <br>
भोक्ता सत्त्वगुणः शुद्धो भोगानां साधनं रजः । <br>
भोग्यं तमोगुणं प्राहुः आत्मा चैषां प्रकाशकः ॥ ४९ ॥ <br>
ब्रह्माध्ययनसंयुक्तो ब्रह्मचर्यरतः सदा । <br>
सर्वं ब्रह्मेति यो वेद ब्रह्मचारी स उच्यते ॥ ५० ॥ <br>
गृहस्थो गुणमध्यस्थः शरीरं गृहमुच्यते । <br>
गुणाः कुर्वन्ति कर्माणि नाहं कर्तेति बुद्धिमान् ॥ ५१ ॥ <br>
किमुग्रैश्च तपोभिश्च यस्य ज्ञानमयं तपः । <br>
हर्षामर्षविनिर्मुक्तो वानप्रस्थः स उच्यते ॥ ५२ ॥ <br>
देहन्यासो हि संन्यासो नैव काषायवाससा । <br>
नाहं देहो महात्मेति निश्चयो ज्ञानलक्षणम् ॥ ५३ ॥ <br>
सदाचारमिमं नित्यं येऽनुसंदधते बुधाः । <br>
संसारसागरात् शीघ्रं मुच्यंते नात्र संशयः ॥ ५४ ॥ <br>
इति श्रीमत् भगवत्पादादार्यविरचितः सदाचारः संपूर्णः <br>
* * * * * </p> <br>
<p class="hdr4">
 'सदाचार'वर श्री हंसराजस्वामीकृत मराठी पद्य टीका : </p> <br>
<p class="ovi">
श्रीगणेशाय नमः ॥ श्रीसरस्वत्यै नमः ॥ <br>
श्री सद्‌गुरुकुलस्वामिने नमः ॥ श्रीमातृपितृभ्यां नमः ॥ <br>
कोणीएक देवदत्तनामा । परम अधिकारी महात्मा । <br>
येऊन आचार्यां साउमा । प्रार्थिता झाला ॥ १ ॥ <br>
म्हणे जय जय सद्‍गुरुनाथा । बहुत लाविले परमार्थपंथा । <br>
तेवीं मज शरणागत अनाथा । प्रीतीं स्वीकारावें ॥ २ ॥ <br>
मायामोहार्णवीं बुडालो । निजसुख समीप विसरलों । <br>
केवळ एकदेशी झालों । दास देहबुद्धीचा ॥ ३ ॥ <br>
धन्य आजिचा सुदिन । देखिले स्वामींचे चरण । <br>
आतां सोडवावें येथून । अनाथबंधो ॥ ४ ॥ <br>
नेत्रीं अश्रूंचिया धारा । गात्रें कांपती थरथरां । <br>
वारंवार नमस्कारा । साष्टांग घाली ॥ ५ ॥ <br>
आचार्यीं देखून त समयीं । सप्रेम धरिला हृदयीं । <br>
पद्मकर ठेविला डोईं । म्हणती ना भीं ॥ ६ ॥ <br>
पूर्ण पाहून अधिकार । अन्य साधनें सांडूनि दूर । <br>
उपदेशिला ज्ञाविचार । वेदांतसंमत ॥ ७ ॥ <br>
प्रस्थानत्रय जरी पाहतां । अवधी नसे जीविता । <br>
या हेतू अल्पसंकेता- । माजी अर्थ बहु ॥ ८ ॥ <br>
ऐसा सदाचार उत्तम । ज्ञानाची शीगचि परम । <br>
श्रवणमननेंचि कळे वर्म । समाधानाचें ॥ ९ ॥ <br>
ग्रंथारंभीं मंगलाचरण । स्वकीयमुखें करिती पूर्ण । <br>
इष्टदेवतेचें स्तवन । नमनादिक ॥ १० ॥ <br>
शिष्टाचारपरिपालन । हेंचि मुख्य प्रयोजन । <br>
बोलिल्या तीतीं ठसावे ज्ञान । सच्छिष्यासी ॥ ११ ॥ <br>
निर्विघ्न व्हावी समाप्ती । हें नलगे सार्थ्यवंताप्रती । <br>
तथापि मागील आली पद्धती । तैसे पुढें वर्तती ॥ १२ ॥ <br>
आपणचि ब्रह्म पूर्ण । असतां कैसें घडे स्तवन । <br>
म्हणाल तरी ऐका वचन । सर्वानुभवें ॥ १३ ॥ <br>
आपुलेंचि वदन पाहावें । ऐसें इच्छी स्वभावें । <br>
तरी आरसियापुढें करावें । देखावें मुख ॥ १४ ॥ <br>
तैसें अद्वैत पाहणें जरी । दुसरें करून जाणावें तरी । <br>
पुम्हां स्वमुखामाझारीं । समरसावें ॥ १५ ॥ <br>
अपरोक्ष तें परोक्षरीती । घेतां जव्हे दुजी व्यक्ती । <br>
हेही ज्ञानाची संपत्ती । अज्ञान कवण म्हणे ॥ १६ ॥ <br>
ज्ञानें जरी भिन्न झालें । परी अज्ञान तों संऊळीं गेलें । <br>
पुढें ज्ञानही मावळलें निजस्वरूफीं ॥ १७ ॥ <br>
असो एकपण न मोडतां । वृत्तियोगें आत्मा जाणतां । <br>
सुखचि दुणावे तत्वतां । ऐका आतां मंगल ॥ १८ ॥ </p> <br>
<p class="shl">सच्चिदानंदकंदाय जगदंकुरहेतवे । <br>
सदोदिताय पूर्णाय नमोऽनंताय विष्णवे ॥ १ ॥ </p> <br>
<p class="ovi">सच्चिदानंदपरिपूर्ण । या जगद्‍वृक्षाचे कारण । <br>
अनंत विष्णुतें नमन । सदोदितासी ॥ १९ ॥ <br>
सृष्टिपूर्वीं जें सदोदित । आहेच आहे निभ्रांत । <br>
जें कां ज्ञानज्ञानातीत । केवळ ब्रह्म ॥ २० ॥ <br>
पूर्वीं कांहीं जरी न होतें । तरी जग कासयावरी दिसतें । <br>
यास्तव आहेच आहे तयातें । नाहीं म्हणे कोण ॥ २१ ॥ <br>
पूर्वीं दोरी होती खरी । सर्पकल्पना होय दुसरी । <br>
तैसी सत्य अधिष्ठानावरी । जगत्‍कल्पना उमटे ॥ २२ ॥ <br>
ऐसें उत्पत्तीपूर्वीं संचलें । सृष्टीमध्येंही व्यापलें । <br>
नामरूप जितुकें झालें । त्या त्या पदार्थीं ब्रह्म ॥ २३ ॥ <br>
मृत्तिकाचि असे घटीं । कीं तंतूचि असे पटीं । <br>
सर्पामाजी गोमटी । दोरीच अवघी ॥ २४ ॥ <br>
तैसें पांच भूतें चारी खाणी । दिसती जीं लोचनीं । <br>
चंचल तत्त्वें भासकपणीम् । आहे तें ब्रह्म ॥ २५ ॥ <br>
आहेपणा वेगळा केला । तरी काय सूप असे त्याला । <br>
विचारें समजून बोला । कोणीतरी ॥ २६ ॥ <br>
जैसें नामरूप उद्‌भवलें । तैसेंचि मागुती लया गेलें । <br>
पुढें ब्रह्मचि संचलें । पूर्व रीतीं ॥ २७ ॥ <br>
अवं पूर्वीं तेंचि उपरी । मध्येंही तैसेंचि निर्धारीं । <br>
तिन्ही कालींही दुसरे । अवस्था नसे ॥ २८ ॥ <br>
तरंगापूर्वीं पाणी असे । तरंग होतां माजी दिसे । <br>
लय होतांही आपैसें पाणीच पाणी ॥ २९ ॥ <br>
असो तिन्ही कालीं जें आहे । सद्‌रूप ब्रह्म तेंचि पाहें । <br>
लक्षण ब्रह्मींचें समजा हें । स्वरूपरूपें ॥ ३० ॥ <br>
आतां चिद्‌रूप ब्रह्म बोलिजे । येणें जडत्व निवारिजे । <br>
लक्षणें भिन्न न होइजे । स्वरूपभेद ॥ ३१ ॥ <br>
चोद्‌रूप मायेचें लक्षण । बोलतां बहुत दूषण । <br>
जयाचे भासा भासमान । या श्रुतीसीं विरोध ॥ ३२ ॥ <br>
आणि स्वतंत्र झाली माया । हें बोलणेंचि वायां । <br>
तरी अवधारा निश्चया । चिद्‍रूप तें ब्रह्म ॥ ३३ ॥ <br>
मायेसहित सर्व जडातें ब्रह्मचि स्वप्रभें जाणतें । <br>
माया चिद्‌रूप ऐसें वाटतें । अहाच बुद्धि ॥ ३४ ॥ <br>
उपनेत्रें स्पष्ट दिसतें । परी डोळा नसतां काय पाहतें । <br>
तैसें सर्वांसीही अनुभविते । ब्रह्म सर्वज्ञपणें ॥ ३५ ॥ <br>
सर्व असतां सर्वांतें जाणे । सर्वाचा लय पाहिला जेणें । <br>
शून्यासही प्रकाश करणें । स्वक्प्रकाशत्वें ॥ ३६ ॥ <br>
वृत्ति नसतां सुषुप्तीं । जाणताहे स्वयंज्योती । <br>
तैसाचि हा चिन्मूर्ती । अभाव देखणा ॥ ३७ ॥ <br>
अभाव होतां मायेचा । लय मानिसी ज्ञानाचा । <br>
ज्ञानाचे नाहींपणाचा । साक्षी कवण ॥ ३८ ॥ <br>
चिद्‍रूप दुसरें असतें । तरी ज्ञानलया साक्षी होतें । <br>
हें तो प्रत्यक्ष कळतें । अनुमान कासया ॥ ३९ ॥ <br>
आपुला लय आपण । पाहिला म्हणतां दूषण । <br>
देखिलें स्वयें आपुलें मरण । कोठें कोणे तरी ॥ ४० ॥ <br>
चिद्‌रूपाचा लय झाला । तो सद्‌रूपें जाणितला । <br>
ऐसें म्हणतांचि सधला । पक्ष आमुचा ॥ ४१ ॥ <br>
सद्‍रूपा चिद्‍रूपत्व आलें । तरी चिद्‍रूपचि सत्य झालें । <br>
आणि सत्याचें जडत्व गेलें । अनायासें ॥ ४२ ॥ <br>
एवं सत् तेचि चित् । ब्रह्म जाणावे निश्चित । <br>
आणि आनंदही प्रतिपादित । लक्षण तिसरें ॥ ४३ ॥ <br>
ब्रह्मीं आनंद कैसा । नसे सुखदुःखवळसा । <br>
हाही तिन्ही काळीं आपैसा । आहेच आहे ॥ ४४ ॥ <br>
आहेपणा तेथेंचि ज्ञान । तैसा आनंदही पूर्ण । <br>
हीं तिन्हीही लक्षणें जाण । एकेचि ठायीं ॥ ४५ ॥ <br>
पाणी द्रवत्वगोडी । यांवेगळें कोण निवडी । <br>
तैसें एक न राहे अर्धघडी । एकेंविण ॥ ४६ ॥ <br>
सुखदुःखाभावीं आनंद । तरी जडजाता नसे खेद । <br>
आणि आहेपणा तेथें प्रसिद्ध । सुखही असावें ॥ ४७ ॥ <br>
ऐसें आक्षेपितां बरवें । येविशीं उत्तर ऐकावें । <br>
जड चेतन हे जाणावे । विकार दोन्ही ॥ ४८ ॥ <br>
विकारीं सुखदुःखें असती । यास्तव नसे आनंदव्याप्ती । <br>
चेतनीं सुखदुःखें दिसती । जडत्वीं गुप्त ॥ ४९ ॥ <br>
रंकासी राज्यपद येतां । सुख प्रगटे तत्वतां । <br>
तेंचि पुन्हां नष्ट होतां । दुःख दिसे ॥ ५० ॥ <br>
जड उत्पन्न जेव्हां झालें । तें सुख ऐसे अनुमानलें । <br>
लय होतां दुःख कल्पिलें । पाहिजे तेथें ॥ ५१ ॥ <br>
जेथें सुखदुःखें दिसती । तेथें आनंदाची प्राप्ती । <br>
विकार जातां आदिअंतीं । प्रगटचि आहे ॥ ५२ ॥ <br>
तस्मात् सुखदुःखांचा अभाव । तेचि निजानंदाची ठेव । <br>
निजदुःख कल्पितां नां व न्। नसे कोथें ॥ ५३ ॥ <br>
एवं सत् चित् आनंद । तीन्ही एकचि अभेद । <br>
याचि हेतु श्लोकीं असे पद । कंद शब्दें ब्रह्म ॥ ५४ ॥ <br>
आतां ब्रह्म जाणावें अनंत । सजातीयादिभेदरहित । <br>
आणि परिच्छेद जेथें न होत । तेंचि तें तिन्ही काळीं ॥ ५५ ॥ <br>
येथें आक्षेप असे थोर । सृष्टिपूर्वीं जें साचार । <br>
तेहें नसे भेदमात्र । परी उत्पत्तिकाळीं असे ॥ ५६ ॥ <br>
जीवईश उद्‍भवतां । हा सजातीय भेद तत्त्वतां । <br>
तैसें जडही दिसतां । विजातीय भेद ॥ ५७ ॥ <br>
जोतां स्वरूपस्फुरण । हें स्वगत भेदाचें लक्षण । <br>
एवं सृष्टिकाळीं भेदभान । तेव्हां अनंत कैसा ॥ ५८ ॥ <br>
याचें उत्तर श्रवण करा । जीवेशभेद नव्हे खरा । <br>
दर्पणींचा भास दुसरा । साह्य कोणी करी ॥ ५९ ॥ <br>
तैसें अविद्यामायेंत बिंबलें । तेंचि जीव, शिव ऐसे बोलिलें । <br>
खोटें साचाऐसें वाटलें । परी तें नव्हे ॥ ६० ॥ <br>
उपाधि तोंवरी मिथ्या भास । वाच्य ऐसें म्हणावें त्यास । <br>
लक्ष्यांश तेंचि एकरस । परब्रह्म ॥ ५१ ॥ <br>
यास्तव भेद नव्हे सजातीय । तैसाचि नाहीं विजाईय । <br>
जडजात हा समुदाय । सत्यत्वें कोठें ॥ ६२ ॥ <br>
ब्रह्मसत्यवांचून । जड होय जरी निर्माण । <br>
ऐसें नसतां भेदभान । विजातीया कैसें ॥ ६३ ॥ <br>
स्फुरणीं स्वगतभेद भाविला । तरी सत्यत्व कईचे त्याला । <br>
स्वरूपाहून भिन्न कळला । कधीं कोणासी ॥ ६४ ॥ <br>
असो त्रिविधभेदांचे । सृष्टिकाळींही नांव न वचे । <br>
आदिअंतीं तों सहजाचें । आनंदत्व पूर्ण ॥ ६५ ॥ <br>
त्रिविध भेद न होती जैसे । परिच्छेदही नसती तैसे । <br>
परिच्छेदाचें रूप कैसें । जाणावें आधीं ॥ ६६ ॥ <br>
पर्जन्यकाळीं आहे । उष्णकाळीं नसताहे । <br>
हा कालपरिच्छेद पाहें । विनाशी वस्तूसी ॥ ६७ ॥ <br>
पर्वतावरी भासलें । जळामाजीं हारपलें । <br>
देशपरिच्छेद या बोलें । मानिजे ऐसा ॥ ६८ ॥ <br>
असे पदार्थीं एकादिया । नाढळे पाहतां दुजिया । <br>
वस्तुपरिच्छेद ऐसिया । लक्षणें समजा ॥ ६९ ॥ <br>
ब्रह्म सर्वदा सर्वकाळीं । कालपरिच्छेद नसे समूळीं । <br>
व्यापकपणें सर्वां स्थळीं । नव्हे देश परिच्छेद ॥ ७० ॥ <br>
प्रह्मस्वरूपावांचून । पदार्थचि असे कवण । <br>
वस्तुपरिच्छेदाचें लक्षण । ब्रह्मीं नाहीं ॥ ७१ ॥ <br>
एवं त्रिविध भेदांचें । अथवा तिन्ही परिच्छेदांचें । <br>
नांवचि नसतां अनंताचें । लक्षण सिद्ध ॥ ७२ ॥ <br>
अथवा कवळा नलगे अंत । म्हणोनि नामें अनंत । <br>
तिन्ही काळीं अबाधित । लक्षण हेंही ॥ ७३ ॥ <br>
जितुकें दिसतें भासतें । उद्‍भवून सर्व लया जातें । <br>
अपूर्ण जाणावे पदार्थ ते ते । पूर्ण तें एक स्वरूप ॥ ७४ ॥ <br>
आकाश जरी उपमावें । तेंही एकदेशी स्वभावें । <br>
ऐसें पूर्णत्व समजावें । लक्षण ब्रह्मींचें ॥ ७५ ॥ <br>
एवं सच्चिदानंद तीन । अनंतादि परिपूर्ण । <br>
हीं इतुकींही ब्रह्मलक्षणें । कृत्रीम असती ॥ ७६ ॥ <br>
सदोदितपदीं बोलिलें । येणें हेंचि येथें सुचविलें । <br>
इतुकिया लक्षणें सत्य केलें । तिन्ही काळीं ॥ ७७ ॥ <br>
तिन्ही काळींही लक्षणाचा । ओहटचि नसे त्याचा । <br>
या नांवें बोलिजे वाचा । स्वभावलक्षणा ॥ ७८ ॥ <br>
जैसा प्रकाश वर्तुळ दाहक । तिन्ही लक्षणीं अर्क । <br>
जें कधीं नव्हे न्यूनाधिक । स्वाभाविक या नांवें ॥ ७९ ॥ <br>
आतां आगंतुक लक्षण बोलिजे । तेणेंही ब्रह्म नोळखिजे । <br>
जें क्षणभरी आणि असिजे । एकदेशी ॥ ८० ॥ <br>
ऊखरभूमी मृगजळ । आणि पाहिजे मध्याह्नकाळ । <br>
स्वकिरणीं दिसे जळ । यास्तव हेतु सूर्य ॥ ८१ ॥ <br>
तैसा जगरूप खेळ । मृगजळापरी केवळ । <br>
परी याचें पाहतां मूळ । अधिष्ठान ब्रह्मचि ॥ ८२ ॥ <br>
मध्याह्न पाहिजे मृगजळा । येथें पाहिजे सृष्टिवेळा । <br>
टळतां मृगजळ न दिसे डोळां । लय होतां जग नाहीं ॥ ८३ ॥ <br>
जळ ऊखरभूमीं पडे । जग स्वकर्मीं आतुडे । <br>
मृगजळ असे एकीकडे । जगही एकदेशी ॥ ८४ ॥ <br>
सूर्यावीण मृगजळ भासेना । स्वरूपाविण जग दिसेना । <br>
उभयकार्यांचे हेतु जाणा । मार्तंड ब्रह्म ॥ ८५ ॥ <br>
तस्मात् या सर्व जगाचें । कारण ब्रह्मचि साचें । <br>
केवळ मूळ उत्पत्तेचें । ऐसें नव्हे ॥ ८६ ॥ <br>
जैसें उत्पत्तीसी कारण । तैसे स्थितिलयां प्रयोजन । <br>
सृष्टिस्थितिसंहार होणें । एका अधिष्ठानीं ॥ ८७ ॥ <br>
माया हाचि सूक्ष्म मोड । गुणसाम्य जाणावें खोड । <br>
त्रिगुणशाखा ह्या वाड । भूतें उपशाखा ॥ ८८ ॥ <br>
स्थावरजंगमादि खाणी । पत्रें पुष्पें तयालागुनी । <br>
सुखदुःखें फळें दोनी । आंठोळी कर्म ॥ ८९ ॥ <br>
येथींचा भोक्ता जीव । बरें वाईट ठेऊन नांव । <br>
असो ऐसा प्रपंच सर्व । वृक्षरूपी ॥ ९० ॥ <br>
या जगद्‍रोपाचें कारण । अहंब्रह्म झालें स्फुरण । <br>
तेचि माया परी जाण । स्वरूपावीण नसे ॥ ९१ ॥ <br>
माया म्हणिजे झाली नाहीं । रज्जूवरील जैसा अही । <br>
परी सत्य अधिष्ठान पाहीं । केवळ ब्रह्म ॥ ९२ ॥ <br>
एंचि ब्रह्म जगीं व्यापलें सच्चिद्‍रूपें कोंदाटलें । <br>
अस्तिभातिवीण देखिले । पदार्थ कोठें ॥ ९५ ॥ <br>
म्हणून हेंही लक्षण । आगंतुक जाणावी खूण । <br>
परी हें ओळखीचें चिन्ह । ब्रह्म जाणावया ॥ ९६ ॥ <br>
आधीं या लक्षणें समजावें । मग सच्चिदादि ओळखावें । <br>
ब्रह्मज्ञान याचि नांवें । वेदांतसिद्ध ॥ ९७ ॥ <br>
चतुर्भुज घनसांवळा । कंठी शोभे वनमाळा । <br>
उभय लक्षणीं जैसा कळला । विष्णु एक ॥ ९८ ॥ <br>
तैसें दोन्ही लक्षणेंवीण । नव्हे कदा ब्रह्मज्ञान । <br>
म्हणून प्रवर्तती सज्जन । येथिंच्या विषयीं ॥ ९९ ॥ <br>
असो विष्णु आणि जगहेतु । सच्चिदादि अनंतु । <br>
या लक्षणेंशीं युक्तु । ब्रह्म जें कां ॥ १०० ॥ <br>
ऐसिया स्वरूपाकारणें अनन्यभावें नमन । <br>
जें मी नव्हे याहून भिन्न । स्वात्मत्वें ऐसें ॥ १ ॥ <br>
अदादिरूपें वर्णिलें । हेंचि परादिकीं स्तविलें । <br>
अंतःकरणें आठविलें । हेंचि स्मरण ॥ २ ॥ <br>
नमन तेंचि अभिन्न । त्रिविध मंगलाचें लक्षण । <br>
ग्रंथारंभीं झालें पूर्ण । एकाग्रभावें ॥ ३ ॥ <br>
मंगलाचें करोनि मिष । वर्णिलें ब्रह्म निर्दोष । <br>
श्रवणमननेंचि भवविष । तत्क्षणीं जाय ॥ ४ ॥ <br>
ऐसें करोनि मंगळा । देवदत्ता देखिलें डोळां । <br>
बद्धांजली उताविळा । अतिश्रवणार्थी ॥ ५ ॥ <br>
चातक वांच्छितसे घन । कीं चकोर इच्छी पयःपान । <br>
तैसा वेदसारार्थ पूर्ण । मनें आकळूं पाहे ॥ ६ ॥ <br>
ऐसें देखोनि कृपामूर्ती । सप्रेम द्रवलें चित्तीं । <br>
सावध सावध गा म्हणती । निरूपिजेल ॥ ७ ॥ <br>
येथूनियां श्लोक चौदा । वर्णिजे ज्ञानाची संपदा । <br>
पुढें कीजेल संवादा । उपदेशक्रमाच्या ॥ ८ ॥ <br>
आधीं उपदेश कां न करिती । याचें प्रयोजन ऐका चित्तीं । <br>
वर्णितां ज्ञानाची स्थिती । अतिआवडी उपजेल ॥ ९ ॥ <br>
नव्हे ज्या विषयाचें ज्ञान । त्याचा कासया करील प्रयत्‍न । <br>
म्हणून ज्ञात्याचें समाधान । कळावें कैसें तें ॥ ११० ॥ <br>
कैसा तयाचा आचार । कैसा तयाचा विहार । <br>
आणि कैसा भोगमात्र । अलिप्तता कैसी ॥ ११ ॥ <br>
म्हणून उपदेशक्रम ठेविला । ज्ञात्याचा आचार बोलिला । <br>
तो चवदा श्लोकीं अवधारिला । पाहिजे पुढें ॥ १२ ॥ <br>
प्रथम श्लोकीं प्रतिज्ञा करिती । कीं बोलूं सदाचाररीती । <br>
अधिकारही कवणाप्रती । असे याचा ॥ १३ ॥</p> <br>
<p class="shl">सर्ववेदांतसिद्धांत ग्रथितं निर्मलं शिवम् ।     <br>
सदाचारं प्रवक्ष्यामि योगिनां ज्ञानसिद्धये ॥ २ ॥ </p> <br>
<p class="ovi">सर्व वेदार्थ गुंफिला ज्यांत । कल्याणरूप मलरहित । <br>
जेणें योगिया ज्ञान प्राप्त । सदाचार बोलूं ऐसा ॥ १४ ॥ <br>
देवदत्त म्हणे जी श्रीगुरू । सत्‍शब्दें वस्तुनिर्विकारू । <br>
आचार म्हणता विकारू । क्रियारूप दिसे ॥ १५ ॥ <br>
तरी सांगा कृपा करूनी । अति उत्कंठा लागली मनीं । <br>
ऐसें आचार्यां ऐकोनी । अति संतोष पावले ॥ १६ ॥ <br>
म्हणती वत्सा ऐक आतां । निर्विकारचि असे ज्ञाता । <br>
आचार बोलोका जो तत्त्वतां । रूपक कौतुकार्थ ॥ १७ ॥ <br>
क्रियारूप जो आचार । त्याचा अज्ञाना अधिकार । <br>
ज्ञाता पावला परपार । तेथें क्रिया कैंची ॥ १८ ॥ <br>
ज्ञानार्थ जयाची प्रवृत्ती । क्रिया नलगे साधकांप्रती । <br>
मग ज्ञात्याची निवृत्ती । काय बोलावी ॥ १९ ॥ <br>
स्नानशौचादि क्रिया बोलिली । ही कर्माची हेळणा केली । <br>
कीं हीं सर्वही घडलीं । धात्याप्रती ॥ १२० ॥ <br>
हे उगेचि कष्टी होती । व्यर्थचि खटपटीं शिणती । <br>
यांतील कांहींही फलप्राप्ती । यांसी नसतां ॥ २१ ॥ <br>
जैसा वाळूचा घाणा गाळितां । तेल ना पेंडी येतसे हाता । <br>
अहा कष्ट कष्ट पावतां । कोणी नुमजे ॥ २२ ॥ <br>
म्हणती आम्ही सदाचारी । नैष्ठिक आणि अग्निहोत्री । <br>
बुडतां मृगजळपूरीं । हें कांहीच नेणती ॥ २३ ॥ <br>
त्या त्या प्रसंगीं बोलिजेल । तेव्हां तुजसे कळेल । <br>
संशय अवघा मावळेल । अंतरींचा ॥ २४ ॥ <br>
सद्‍रूप जैसें परिपूर्ण । निजांगें ज्ञाता आपण । <br>
साधका असे ध्येय ध्यान । आचाररूपें ॥ २५ ॥ <br>
सिद्धाचें जें लक्षण । बोलतां न ये साधकेंवीण । <br>
साधकासी लागे करणें ज्ञानियां सहज ॥ २६ ॥ <br>
ऐसेंचि पुढेंही समजावें । सिद्ध तें साधकत्वें कळावें । <br>
येर्‍हवी तेथें काय बोलावें । अनिर्वाच्यासी ॥ २७ ॥ <br>
साधकत्व आणि साधन । सांडून साध्यचि परिपूर्ण । <br>
विचारें अंगेंचि होणें । सदाचार या नांवें ॥ २८ ॥ <br>
याचि हेतू विशेषणें । दिधलीं तीं विशद करणें । <br>
तेंचि निरूपण आदरानें । श्रवण कीजे ॥ २९ ॥ <br>
ऋगादि हे वेद चारी । त्यांतील सारांश बहुधापरी । <br>
असे उपनिषद्‌भागमात्रीं । ऐतरेयादिकीं ॥ १३० ॥ <br>
त्यांतील महावाक्यरत्‍नें । काढिलीं असती गाळून । <br>
त्यांचा अर्थ तो परिपूर्ण । जो प्रत्यगात्मा ब्रह्म ॥ ३१ ॥ <br>
ब्रह्मचि आत्मा निश्चय । इतुकाचि वेदांतविषय । <br>
आणि जितुका संवाद होय । तें उपकरण याचें ॥ ३२ ॥ <br>
असो ऐसा वेदांतसार । तेणेंशीं युक्त सदाचार । <br>
अर्थरत्‍नांचा शब्दें हार । गुंफिला असे ॥ ३३ ॥ <br>
वेदांतसिद्धांत हा एक । आत्मा ब्रह्म निश्चयात्मक । <br>
तयाचेंच ग्रथनकौतुक । सदाचारीं ॥ ३४ ॥ <br>
पदीं बोलिलें शिवरूप । म्हणजे कल्याण ज्याचें निजरूप । <br>
मायाजगताचा आरोप । जेथें नाहीं ॥ ३५ ॥ <br>
क्रियादिकांचा नलगे मळ । अहंकृतीचा हौय विटाळ । <br>
या हेतू बोलिजे निर्मळ । सदाचार हें ॥ ३६ ॥ <br>
ऐशिया सदाचारांत । बोलिजेतें निभ्रांत । <br>
कोण अधिकारी श्रवणातें । निरोपिजे तो ॥ ३७ ॥ <br>
वेदांतसिद्ध ज्ञानाची । सिद्धि व्हावी योगियाची । <br>
त्या योगियाचे लक्षणाची । ओळखी ऐका ॥ ३८ ॥ <br>
योगी शब्दें नव्हे ज्ञानी । जो कां पूर्णसमाधानी । <br>
जरी योजावा अधिकारालागुनी । तरी विरोध ॥ ३९ ॥ <br>
ज्ञानसिद्धि व्हावया म्हणतां । अधिकारी नव्हे कीं ज्ञाता । <br>
हठयोगी कल्पूं आतां । तरी अवधारा ॥ १४० ॥ <br>
कोंडून बैसला वारा । केव्हां प्रवर्तावें विचारा । <br>
त्यासी शून्यामाजी थारा । अधिकारा पात्र नव्हे ॥ ४१ ॥ <br>
मुद्रा आसनें करिती । लोली धोती आणि पोती । <br>
ते देहमळाचे सांगाती । अधिकार कईचा त्यां ॥ ४२ ॥ <br>
मंत्र यंत्र जपी तपी । नानासाधनी प्रतापी । <br>
तीर्थवासी खटाटोपी । अधिकारी नव्हे ॥ ४३ ॥ <br>
अविवेकें नागवे झाले । नखें केश वाढविले । <br>
खाती वृक्षाचे पाले । न होती पात्र ते ॥ ४४ ॥ <br>
पात्र नव्हे वेदाध्ययनी । अथवा नव्हे व्याकरणी । <br>
न्यायाची करी वेवादणी । कुतर्कें तोही नव्हे ॥ ४५ ॥ <br>
नानाशास्त्रें अधीत । जयचि इच्छी गर्वित । <br>
त्यासी कैंचें आत्महित । श्रवणमननें ॥ ४६ ॥ <br>
उपासक नव्हे अधिकारी । त्या मायिकाची भीड भारी । <br>
कर्मी तो नव्हेचि निर्धारीं । फलाभिलाषी ॥ ४७ ॥ <br>
काम्य निषिद्ध त्यागिलें । नित्य नैमित्तिक अनुष्ठिलें । <br>
तेही अधिकारा पात्र झाले ऐसें न घडे ॥ ४८ ॥ <br>
तया क्रियेचा अभिमान । न पडावें कांहीं न्यून । <br>
त्यासी न घडे श्रवणमनन । यथासांग ॥ ४९ ॥ <br>
अंतर क्रियेकडे लागलें । वरिवरी श्रवणें काय झालें । <br>
असो हे अवघे गुंतले । मायिकासी ॥ १५० ॥ <br>
आतां कोणता अधिकारी । बोलिजेतो अवधारीं । <br>
निश्चयेंशीं श्रवण करीं । देवदत्ता ॥ ५१ ॥ <br>
जो प्रपंचीं पोळला । त्रिविध तापें तापला । <br>
अनुतापें अवघा त्याग केला । तोचि अधिकारी ॥ ५२ ॥ <br>
सर्वही मिथ्या कळलें । सत्य तें असे एकलें । <br>
ऐसें जेणें निवडिलें । तोचि अधिकारी ॥ ५३ ॥ <br>
द्रव्य दारा देखतां नयनीं । वमनासमान जो मानी । <br>
पदार्थमात्र न इच्छी मनीं । तोचि अधिकारी ॥ ५४ ॥ <br>
मनाचा थार मोडिला । तृष्णेचा घातचि केला । <br>
स्वप्नजागृति विसरला । तोचि अधिकारी ॥ ५५ ॥ <br>
विषयजातातें त्यागिलें । इंद्रियांचें मडगें मोडिलें । <br>
विवेकें तया दमविलें । तोचि अधिकारी ॥ ५६ ॥ <br>
कष्टें शिणतां निजे प्राणी । तैसा सर्व कर्म उपमर्दूनी । <br>
सुखी झाला स्वात्मशयनीं । तोचि अधिकारी ॥ ५७ ॥ <br>
प्रारब्धें सुखदुःख भोगितां । अथवा पूजितां कीं गांजितां । <br>
निरभिमानें सोसी तत्वता । तोचि अधिकारी ॥ ५८ ॥ <br>
गुरुपदीं आवडी कैशी । वियोगे घडी कल्पाऐशी । <br>
काया अर्पिली सेवेसी । तोचि अधिकारी ॥ ५९ ॥ <br>
वेदांतश्रवणीं आवडी । स्वानुभवें तर्क काढी । <br>
अर्थीं मनें मारिली बुडी । तोचि अधिकारी ॥ ६० ॥ <br>
देहाचें सुखदुःख विसरे । मनाची धांव सर्वही पुरे । <br>
विश्रांती पावला निर्धारें । तोचि अधिकारी ॥ ६१ ॥ <br>
हा भवपाश कधीं तुटेल । मोक्ष केव्हां मज होईल । <br>
अत्यंत साधन फळेल । म्हणे तोचि अधिकारी ॥ ६२ ॥ <br>
श्रवण मनन न सांडी । गुरुपदीं मारिली बुडी । <br>
संशया करी देशोधडी । तोचि अधिकारी ॥ ६३ ॥ <br>
बळेंचि ज्ञान आकळी । अज्ञाना कांप सुटे चळीं । <br>
देहबुद्धीदी खांदली मुळी । तोचि अधिकारी ॥ ६४ ॥ <br>
देहावीण जितुकें जग । तो श्रीगुरूचि निःसंग । <br>
नामरूपाचा सांडिला संग । तोचि अधिकारी ॥ ६५ ॥ <br>
माया अविद्या जीव शिव । या अवघ्यांचें मोडोनि नांव । <br>
एकलाचि उरे गुरुदेव । तोचि अधिकारी ॥ ६६ ॥ <br>
सर्व दृश्यातें ग्रासिलें । भासातें वेगळें काढिलें । <br>
शून्यासही ओलांडिलें ।तोचि अधिकारी ॥ ६७ ॥ <br>
श्रीगुरूचिया निजकृपें । भवसिंधु मारिला थापें । <br>
काळही जयासी कांपे । तोचि अधिकारी ॥ ६८ ॥ <br>
परोक्षें सर्वही कळलें । सच्चिदानंद ओळखिलें । <br>
ऐक्यविचारा प्रवर्तले । तोचि योगी अधिकारी ॥ ६९ ॥ <br>
असो ऐसा जया अधिकार । त्या सुगम येथींचा विचार । <br>
तत्क्षणीं पावे परपार । सद्‌गुरुप्रसादें ॥ १७० ॥ <br>
ऐसीं अधिकारचिन्हें ऐकतां । दचक बैसली देवदत्ता । <br>
विचारें पाहे मागुता । पूर्व केलें तें ॥ ७१ ॥ <br>
ऐसें देखोनि कृपापाणीं । थापटून बोलती सुवचनीं । <br>
आता भीति सांडीं ये क्षणीं । अधिकार तुज असे ॥ ७२ ॥ <br>
सद्‌गुरुपदीं अनन्यता । आतां तुज कायसी चिंता । <br>
संशय सांडीं गा परता । अवधान देईं ॥ ७३ ॥ <br>
तुज अधिकार असे म्हणतां । आनंद दाटला देवदत्ता । <br>
अहो माझिया सुकृता । जोडा नाहीं ॥ ७४ ॥ <br>
येर्‍हवी पाहतां मजला । काय अधिकार प्राप्त झाला । <br>
परी सद्‌गुरूनें दिधला । आपला भाग ॥ ७५ ॥ <br>
आतां मज तें काय भय । सद्‌गुरूनें दिधलें अभय । <br>
आतां कासया संशय । तरणोपायाचा ॥ ७६ ॥ <br>
जेव्हां माथां ठेविला कर । तेव्हांचि झालों असें अमर । <br>
आतांचि हा भवसागर । करीन कोरडा ॥ ७७ ॥ <br>
आतां बळ चढलें अपार । करीन अवघ्यांचा संहार । <br>
आवेशें रगडून अधर । कर चुरून बोले ॥ ७८ ॥ <br>
कामाएं जीवें मरूं । कीं क्रोधाचा घात करूं । <br>
आसडून पाडूं मत्सरू । मोहा हाणूं लाता ॥ ७९ ॥ <br>
लोभाचें मूळ उपडूं । कीं शोकातें चिरडूं । <br>
कीं भयाचें निःशेष मोडूं । असतेपण ॥ १८० ॥ <br>
अहंतेची करूं हानी । कीं ममता पाडूं उताणी । <br>
कीं प्रयत्‍नाची घाणी । करूं आतां ॥ ८१ ॥ <br>
इच्छेचा मोडूं मडगा । कीं आशेचा करूं गळगा । <br>
वासनेसी करवूं शिमगा । लावूं देशोधडी ॥ ८२ ॥ <br>
तृष्णेचें करूं निःसंतान । पाताळीं घालूं अभिमान । <br>
कीं असूयेचें रक्तपान । करूं मुखें ॥ ८३ ॥ <br>
इंद्रियांचे पाडूं दांत । कीं प्राणांचें वळूं सूत । <br>
मनातें बांधूं त्यांत । सहितबुद्धि ॥ ८४ ॥ <br>
हें असो संचितातें । बिंदुलें घालूं हातें । <br>
क्रियमाण मारूं लातें । सहप्रारब्ध ॥ ८५ ॥ <br>
गुरूनें थापटितां पाठी । बळ चढलें शतकोती । <br>
आवेशें उडोनि जगजेठी । पिटी भुजा ॥ ८६ ॥ <br>
आतां उपडून काढूं मेरू । कीं आकाशा देऊंधीरू । <br>
कीं उडवूं सप्त सागरूं । हस्तचपेटें ॥ ८७ ॥ <br>
उपडूं सप्तही पाताळ । त्यां दाखवूं सूर्यमंडळ । <br>
कीं सूर्यासी भूमीचा तळ । दाखवूं आतां ॥ ८८ ॥ <br>
नक्षत्रें करूं गोळा । वायूची करूं माळा । <br>
कीं भूमीचिया चडळा । कालवूं आपीं ॥ ८९ ॥ <br>
कीं हीं चवदा भुवनें । वैकुंठकैलासादि स्थानें । <br>
एकत्र करूं आसनें । देवादैत्यांचीं ॥ १९० ॥ <br>
विष्णु शिव दोन्ही धरूं । हृदयामाजी सगळे भरूं । <br>
कीं काखेंमाजी आवरूं । ब्रह्मदेवा ॥ ९१ ॥ <br>
निजानंदक्षीरसागरी । मोक्षसंजीवनीगिरी । <br>
आणूं क्षणार्धामाझारी । मारुतीऐसा ॥ ९२ ॥ <br>
अहंकाररावणें शक्ती । मारिली प्रेमलक्ष्मणाप्रती । <br>
तो उठवून गुरु रघुपती । भेटवूं आतां ॥ ९३ ॥ <br>
भाव भरत अंतरला । दुरीच्या दुरी राहिला । <br>
आतां निवटूनि राक्षसांला । अनुभूतिसीता आणूं ॥ ९४ ॥ <br>
निजसुखविमानारूढ । गुरु रामा करवूं दृढ । <br>
पुरवूं भरताचें कोड । कौसल्यासुमतीसह ॥ ९५ ॥ <br>
ऐसा मुखें बडबडी । हर्षें नाचे मारी उडी । <br>
हें देखोनि लवडसवडी । सद्‍गुरुनाथ ॥ ९६ ॥ <br>
म्हणती यासी ज्ञान नसतां । हर्ष दाटला अवचिता । <br>
आतां आम्ही उपेक्षितां । बहकेल उन्मत्तपणें ॥ ९७ ॥ <br>
ऐसा सच्छिष्य आम्हांसी । कैसा मिळेल पुण्यराशी । <br>
जयातें देखतां नेत्रांसी । भरतें दाटे ॥ ९८ ॥ <br>
आतां याचा हर्षपूर । उतरिला पाहिजे निर्धार । <br>
म्हणूम पसरूनियां कर । हृदयीं धरिला ॥ ९९ ॥ <br>
म्हणती सवध देवदत्ता । मायेनें ग्रासिलें तुज आतां । <br>
हें आधीं पाहें पुरता । अंतरीं विचारें ॥ २०० ॥ <br>
ऐसें ऐकतांचि उत्तर । जिरला आनंदाचा पूर । <br>
मग भयें कांपे थरथर । सोडवीं सोडवीं म्हणे ॥ १ ॥ <br>
राज्यपदीं एकाएकीं । बैसतांचि हर्ष रंकीं । <br>
वायु भोंक पाडूं मस्तकी । पाहे तेव्हां ॥ २ ॥ <br>
तेहें महाभय होतां । तरीच प्राणीं वांचे तत्त्वतां । <br>
तैसेंचि घडलें देवदत्ता । महापूर ओहटे ॥ ३ ॥ <br>
मग सन्मुख वैसविलें । निरूपणातें आरंभिलें । <br>
आतां सावधान वहिलें । हर्ष-भय टाकीं ॥ ४ ॥ <br>
श्रीगुरु विचारिती मनीं । हा अधिकारियांमाजी शिरोमणी । <br>
उपदेशितां एके वचनीं । सर्व संशय ग्रासील ॥ ५ ॥ <br>
परी तेंचि आतां उपदेशितां । धणी न पुरे आमेचे चित्ता । <br>
हळूहळू ब्रह्मसुख देतां । उभयपक्षीं बरें ॥ ६ ॥ <br>
ऐशिया हेतू गुरुराय । सांगती सदाचरणसोय । <br>
म्हणती सखया सावध होय । श्रवण करीं गा ॥ ७ ॥ <br>
येथेऊन बोलिजे सदाचार । तेरा श्लोकीं निर्धार । <br>
शब्द थोडे अर्थ फार । ज्ञात्यांचीं लक्षणें ॥ ८ ॥ <br>
तुवां मागें पुशिलेंहोतें । क्रियेचें कारण कोणतेण् । <br>
तेंचि स्पष्ट करूं मागुतें । क्रियारूप हेंनव्हे ॥ ९ ॥ <br>
प्रातःस्मरण शौच स्नान । अघमर्षण संध्या जप तर्पण । <br>
अग्निहोत्र अर्चन मौन । ध्यान भोजन बारावें ॥ २१० ॥ <br>
नांवे मात्र भिन्न भिन्न । एकरूप असती संपूर्ण । <br>
विचाररूपें निदिध्यासन । कीं समाधान ज्ञात्यांचें ॥ ११ ॥ <br>
पूर्वीं जेव्हां वेदविभाग । करून केले दोन भाग । <br>
दोघां अधिकारियां मग । उपदेशिले ॥ १२ ॥ <br>
अंतःकरणशुद्धि जयाची । होऊन इच्छा व्हावी ज्ञानाची । <br>
त्यासी क्रियारूप कर्माची । खटाटोपी ॥ १३ ॥ <br>
प्रजापति आदिकरूनिई । प्रवर्तती तये आचरणीं । <br>
मार्ग चालिला तेथूनी । स्वस्वकर्माचा ॥ १४ ॥ <br>
जया जाणणें मात्र उरलें । विचारज्ञाना पात्र झाले । <br>
उपदेशमात्र पावले । समाधान सनकादि ॥ १५ ॥ <br>
सर्वांच्या पूर्वींच उत्पन्न । तेव्हांपासून पंचवर्षी वय पूर्ण । <br>
एवं कल्प जातांही अधिकन्यून । वय तोंनव्हे ॥ १६ ॥ <br>
व्रतबंधचि नाहीं मुळीं । कैसे पडती कर्मसांकळीं । <br>
सदा ब्रह्मानंदकल्लोळीं । विचरती महीं ॥ १७ ॥ <br>
हेही परंपरा चालिली । शुकादिकीं आकळिली । <br>
तयांचे आचरणाची किल्ली । सांगूं तुज ॥ १८ ॥ <br>
अधिकारभेदें ब्राह्मण । दोन दोघांचीं लक्षणे । <br>
वेगळाली क्रिया पूर्ण । त्याची याची ॥ १९ ॥ <br>
त्याचे स्मरण प्रातःकाळीं । हा तो असे स्मरणा मुळीं । <br>
ते काढिती देहाची मळी । हा तरी अवधूत ॥ २२० ॥ <br>
हेंही त्या त्या प्रसंगीं । बोलिजेल तुजलागीं । <br>
परी समजें क्रिया वाउगी । ज्ञात्याचे ठायीं ॥ २१ ॥ <br>
आतां अनुक्रमें ऐकावें । स्नानसंध्यादि बरवें । <br>
प्रातःस्मरण समजावें । तिन्ही स्लोकीं आधीं ॥ २२ ॥ <br>
श्रोते ऐका सावधान । आचार्य ओळला कृपाघन । <br>
तुम्हींही चातक होणें । पांतेकरी देवदत्ता ॥ २३ ॥ <br>
उपनिषद्‍रूप धेनूचे । आचार्य दोहिते अर्थदुग्धाचे । <br>
देवदत्त वत्स तेथिंचे । कल्पिले पाना ॥ २४ ॥ <br>
धेनू पान्हावे वत्सासाठीं । परी सर्वांची होतसे पुष्टी । <br>
म्हणून तुम्हीं उठाउठीं । अर्थपान करा ॥ २५ ॥ <br>
प्रस्तुत वेदांची जननी । ब्राह्मणांची कुळस्वामिणी । <br>
या श्लोकाचे व्याख्यानीं । त्रिपदा असे ॥ २६ ॥ <br>
देवदत्ता ऐसें म्हणसी । गायत्री जप ब्राह्माणांसी । <br>
ते हें आणिले स्मरणासी । याचें प्रयोजन ऐकें ॥ २७ ॥ <br>
उत्पन्न होतां हें जग । अज्ञानींच याची वाग । <br>
नाहीं ज्ञानाचा योग । किंचिन्मात्र ॥ २८ ॥ <br>
मग सर्वेश्वरें पाहूनी । प्रेरिली अपौरुषी वाणी । <br>
ते हे गायत्री प्रणवरूपिणी । विस्तारिली ॥ २९ ॥ <br>
सर्वेश्वराचे अंतरींचा । हेतू अवधारीं साचा । <br>
अर्थ जाणून गायत्रीचा । ज्ञानसंपन्न व्हावें ॥ २३० ॥ <br>
सनकादि वेगळे करून । जीव भ्रष्ट केले कामनेनें । <br>
विचारें आम्हां काय कारण । भोग पाहिजे म्हणती ॥ ३१ ॥ <br>
सृष्टिकर्त्यासी संकट तेव्हां । कैसें करावें या जीवां । <br>
भोग निवर्तवून ज्ञानदिवा । लावी कवण ॥ ३२ ॥ <br>
मग वसिष्ठादिकीं जीवांच्या कणवें । गायत्रीचें अनुष्ठान बरवें । <br>
स्वयें करून लावावें । जनां मार्गीं ॥ ३३ ॥ <br>
अर्थेवीण ज्ञान कैचें । हृदयशुद्धिद्वारा पात्र त्यचें । <br>
होती म्हणून गायत्रीचें । प्रेरण कर्मीं ॥ ३४ ॥ <br>
तुज अधिकारी दोन । पूर्वीं सांगितले ब्राह्मण । <br>
अज्ञानासी अनुष्ठान । वचार तो ज्ञानिया ॥ ३५ ॥ <br>
त्या ब्राह्मणा त्रिकाळीं जप । यासी नको क्रियारूप । <br>
अर्थविचारेंचि अमूप । समाधान पावले ॥ ३६ ॥ <br>
तस्मात् विचारवंत नर । प्रातःस्मरणीच त्या अधिकार । <br>
यास्तव स्मरणरूप विचार । ऐकें गायत्रीचा ॥ ३७ ॥ <br>
त्रिपदेचा करून श्लोक । पदें घातलीं सकळिक । <br>
दोन्ही असती अधिक । अन्वयें कळती ॥ ३८ ॥ </p> <br>
<p class="shl">प्रातः स्मरामि देवस्य सवितुर्भर्ग आत्मनः । <br>
वरेण्यं तद्धि यो यो नः चिदानंदे प्रचोदयात् ॥ ३ ॥ </p> <br>
<p class="ovi">परमात्मा आमुच्या बुद्धी । प्रेरीरसे चिदानंदीं । <br>
तोचि आत्मा निरवधी । प्रभातीं स्मरों ॥ ३९ ॥ <br>
स्वप्रकाशक देव । उत्पत्तिकर्त्या सविता नांव । <br>
सर्वदहनचि स्वभाव । भ्र्ग वरिष्ठ तोचि ॥ २४० ॥ <br>
आतां हेंचि एकेक पद । स्पष्ट कीजेल विशद । <br>
अर्थ जाणतां होय निर्द्वंद्व । श्रवणात्रें ॥ ४१ ॥ <br>
प्रातःकालीं स्मरावें । त्या प्रातःस्मरण म्हणावें । <br>
परी आधीं समजावें । प्रभातासी ॥ ४२ ॥ <br>
अज्ञानतमाचा अंत । ज्ञासूर्य प्रभा करीत । <br>
यासी बोलिजे प्रभात । दोन्हीकडे सारिखा ॥ ४३ ॥ <br>
परी ज्ञासूर्या अस्तोदय । ऐसें सर्वथा बोलूं नये । <br>
जैसा जयांचा अनुभव होय । तैसेंकल्पिती ॥ ४४ ॥ <br>
जनां दृष्टी सूर्य न पडतां । म्हणती सूर्य गेला अस्ता । <br>
तोचि पुन्हां नेत्रें पाहतां । कल्पिती उदय ॥ ४५ ॥ <br>
तैसा आत्मा न कळे जनां । त्यासी अज्ञान केली कल्पना । <br>
परी सर्वदा जो देकणा । त्या अज्ञान केवीं ॥ ४६ ॥ <br>
तोचि आत्मा ज्ञानियांसी । प्रगट कळतां अनुभवासी । <br>
दिसत कल्पना ऐशी । या हेतू केली ॥ ४७ ॥ <br>
रात्रचि न देखे सूर्य । तैसाचिही नेणे उदय । <br>
आत्मा अज्ञानचि न होय । ज्ञान तरी कैसें ॥ ४८ ॥ <br>
आत्मत्वीं नसतां ज्ञानाज्ञान । जीवासी दोहोंचा अभिमान । <br>
यास्तव नेणतां तम अज्ञान । जेचि रात्री ॥ ४९ ॥ <br>
अज्ञानरात्री नसे जेथें । ज्ञानदिवसचि असे तेहें । <br>
यास्तव मुख्य ज्ञाता समर्थ । त्या प्रभात नाहीं ॥ २५० ॥ <br>
तो काळाचा महाकाळ । अंगे ब्रह्मचि केवळ । <br>
तयासी कल्पितां काळ । अति दूषण कीं ॥ ५१ ॥ <br>
साधक विचारा प्रवर्तला । तयाचा हा प्रभात बोलिला । <br>
ज्ञानाचा अरुणोदय जाहला । विचाररूप ॥ ५२ ॥ <br>
हाचि ब्राह्ममुहूर्त बोलिजे । येथेंचि स्वमुखा लाहिजे । <br>
साधक विचारें उमजे । ब्रह्मत्व आपुलें ॥ ५३ ॥ <br>
असो ऐसाही प्रभातकाळ । इतरांऐसा नव्हे केवळ । <br>
तयासी बोलिजे विषमकाळ । हा सुकाळ सर्वदा ॥ ५४ ॥ <br>
तो असे घटिका दोन । हा सर्वदा असे परिपूर्ण । <br>
मध्यसंधींशीं गहन । ज्ञानाज्ञानाच्या ॥ ५५ ॥ <br>
असो ऐसा प्रभात बोलिला । पुढें निरूपणीं मन घाला । <br>
आधीं पदार्थ पाहिजे कळला । स्मरण कैसें तें मग ॥ ५६ ॥ <br>
आमुच्या बुद्धी जो प्रेरिता । तोचि आत्मा असंग तत्वतां । <br>
व्यापोनियां तीन्ही अवस्था । निर्विकारी ॥ ५७ ॥ <br>
आकाश जैसें घटांतरीं । तैसा कूटस्थ निर्विकारी । <br>
आकाश न लिंपे पदार्थमात्रीं । आत्मा वृत्तीशीं अलिप्त ॥ ५८ ॥ <br>
बुद्धीचा उद्‍भव हौनी । क्रीडत असे अनुदिनीं । <br>
जाग्रदादि अवस्था तीन्हीं । बुद्धिवृत्तीच्या ॥ ५९ ॥ <br>
जागृति स्वप्न हे दोन्ही । बुद्धीचे व्यापार प्रगट जनीं । <br>
सुषुप्ति नव्हे म्हणसी मनीं । तरी ऐकावें ॥ २६० ॥ <br>
जाग्रत्स्वप्नबुद्धीचा । प्रभाव असे क्रीडेचा । <br>
ठाव जाणावा विश्रांतीचा । सुषुप्तिकाळ ॥ ६१ ॥ <br>
लीन तरी बुद्धी झाली । अवस्था तिशींच लागली । <br>
तीन्ही वृत्तीं बुद्धि एकली । ज्ञाते बोलती ॥ ६२ ॥ <br>
असो तिहेंचाही साक्षी । उदासपणें अवस्था लक्षी । <br>
असंगत्व आपलें रक्षी । जैसें तैसें ॥ ६३ ॥ <br>
प्रेरणा हाचि विकार । म्हणसी कैसा निर्विकार । <br>
येथें दृष्टांत असे साचार । लोहचुंबकाचा ॥ ६४ ॥ <br>
लोह अचेतन जड । स्वतां चळणें अवघड । <br>
चुंबसन्निधीं वाड । भ्रमण पावे ॥ ६५ ॥ <br>
स्वतां चुंबक नव्हे चळण । आणि न घडे चाळकपण । <br>
परी झालें जें भ्रमण । हा आळ कोणासी ॥ ६६ ॥ <br>
वुद्धीसी स्वाअं चळण कुडें । कर्में चाळक म्हणतां तीं जडें । <br>
माया तरी दोहींची पडे । एकरूपता ॥ ६७ ॥ <br>
अविद्या मुळींच कांहीं नेणे । गुण तरी बुद्धीचीं लक्षणें । <br>
जीव ईश चाळकहोणें । तरी अवधारीं ॥ ६८ ॥ <br>
चेतनत्वें दोन्ही समान । परी चळणाकडे आले जाण । <br>
यांची ही प्रेरणा करी कोण । हेंचि न कळे ॥ ६९ ॥ <br>
आत्मत्वीं नसे विकारवार्ता । स्वयें चेष्टेना चेतविता । <br>
चंचळ स्वभावें न चळे स्वतां । आणि चळण तरी झालें ॥ २७० ॥ <br>
आता चाळकाचा संकल्प । कोठें करावा आरोप । <br>
यास्तवप्रेरक आत्मस्वरूप । उपाधियोगें बोलिलें ॥ ७१ ॥ <br>
बुद्धी चळती ऐशी वाटली । यास्तव श्रुतीनें कल्पना केली । <br>
साधकाची आशंका फेडिली । कीं आत्मा चाळक ॥ ७२ ॥ <br>
चळण मुळींच नाहीं झालें । ऐसें जे ज्ञाते समजले । <br>
त्यांसी प्रेरकत्वही नाथिलें । श्तुरीच प्रतिपादी ॥ ७३ ॥ <br>
असो हा प्रस्ताव येथ । प्रसंगाऐसा क्रमणें पंथ । <br>
बुद्धीचा चाळक समर्थ । परमात्माचि ॥ ७४ ॥ <br>
परी बुद्धीऐसा चेष्टेना । अथवा विकारें हालवेना । <br>
या हेतू असंग जाणा । प्रेरक बुद्धीचा ॥ ७५ ॥ <br>
बुद्धि एक उपलक्षण । परी मनाअदि इंद्रियप्राण । <br>
या सप्तदशांचें चळण । आत्मसत्तें होतसे ॥ ७६ ॥ <br>
ज्याच्या योगें मनासी । मननकल्पना झाली ऐशी । <br>
परी न जाणे अधिष्ठानासी । आपुल्या मन ॥ ७७ ॥ <br>
प्राण ज्याच्या सत्तें वावरती । त्या विकार करूं न शकती । <br>
ज्याच्या सत्तें चक्षु पाहती । न देखती तया ॥ ७८ ॥ <br>
श्रोत्रादि ज्ञानेंद्रियें सारीं । व्यापारती स्वरूपसागरीं । <br>
परी आत्मया कुसरी । नेणती कोणी ॥ ७९ ॥ <br>
वाचाआदि कर्मेंद्रियें । ज्याच्या सत्तें पावती उदय । <br>
तयातें हा समुदाय । उद्‍भव करीना ॥ २८० ॥ <br>
ऐसा व्यवहार सूक्ष्माचा । जीवासहित होय साचा । <br>
उद्‍भव आणि स्थिती लयाचा । अधिष्ठानत्वें साक्षी ॥ ८१ ॥ <br>
ऐसा सर्व लिण्गांचा समुदाय । हिरण्यगर्भ जया नांव । <br>
ईंशासहित लय-उद्‍भव । । जया अधिष्ठानीं ॥ ८२ ॥ <br>
ज्या ठायीं हा उद्‍भव झाला । तेथेंच असे वर्तणें याला । <br>
अधिष्ठानींच लय पावला । नाहीं म्हणसी ॥ ८३ ॥ <br>
शक्ति विषयाकार होती । परी अधिष्ठानींच समाप्ती । <br>
ऐसे हें अज्ञान नेणई । जाणती ज्ञाते ॥ ८४ ॥ <br>
याचि हेतू चिदानंद । हें अधिक घातलेंपद । <br>
उद्‍भव आणि उपमर्द । तयाचे ठायीं ॥ ८५ ॥ <br>
प्रेरणा हे चिदानंदीं । बुद्धीचि करी अनादि । <br>
ऐसिया गा संवादीं । मानवती ज्ञाते ॥ ८६ ॥ <br>
आनंदीं कैसा म्हणसी लय । तरी पाहें सुषुप्तीचा समय । <br>
वृत्तीचा अभाव होय । कवणे ठायीं ॥ ८७ ॥ <br>
येणें अर्थें चिदानंदाची । सार्थकता झाली पदाची । <br>
आतां पुढील निरूपणाची । सोय जाणावी ॥ ८८ ॥ <br>
ऐसा जो बुद्धिप्रेरक । तोचि आत्मा स्वप्रकाशक । <br>
भर्गादि लक्षणें एक । स्त्यावीण कवणा ॥ ८९ ॥ <br>
तत् तेंचि गा सद्‍रूप । मागां वर्णिलें त्याचें रूप । <br>
तिन्ही काळींनव्हे अल्प । अधिक उणें ॥ २९० ॥ <br>
हाचि ब्रह्मींचा निर्देश । श्रीकृष्ण सांगे अर्जुनास । <br>
असो देवशब्दें प्रकाश । सर्वांही करी ॥ ९१ ॥ <br>
जो जो व्यवहार जीवाचा होतो । आपुले स्वप्रकाशें जाणतो । <br>
सर्व लयाचा अंत पाहतो । स्वकीय ज्ञानें ॥ ९२ ॥ <br>
यासीच चिद्‍६रूप म्हणावें । मागें निरूपिलें बरवें । <br>
आतां सवित्याचें जाणावें । रूप कैसें ॥ ९३ ॥ <br>
ज्यापासून जग प्रसवे । आहे तों तेहेंच रहावें । <br>
आणि लय पावती सर्वे । तोचि सविता ॥ ९४ ॥ <br>
घट मातीपासून होतो । पृथ्वीवरीच वावरतो । <br>
पुन्हां लयही पावतो । मातीमाजी ॥ ९५ ॥ <br>
तैसा हा सर्व वृत्तांतू । उद्‍भवून लय पावतू । <br>
यास्तव सविता जगहेतू । लक्षण पूर्वीं बोलिलें ॥ ९६ ॥ <br>
सयाउपरी भर्गपद । तयाचा कैसा अनुवाद । <br>
स्वरूपाहून जितुका भेद । दहनचि करी ॥ ९७ ॥ <br>
माया अविद्या काम कर्म । जीव शिव जगद्‍भ्रम । <br>
अवघियांचें रूप नाम । भस्मचि करी ॥ ९८ ॥ <br>
जैसा अग्नि प्रज्वळ । भस्म करीतसे सकळ । <br>
सन्निधिमात्रें केवळ । अग्नीच होय ॥ ९९ ॥ <br>
तेणें रीतीं नामरूपाचा । उरोंचि नेदी ठाव त्याचा । <br>
अस्तिभातित्वें साचा । आपण उरे ॥ ३०० ॥ <br>
अग्नींत पदार्थ राहीना । जग तरी दिसे लोचना । <br>
करिशी ऐशी जरी कल्पना । तरी सावधान ॥ १ ॥ <br>
आत्मस्वरूपीं हें मुळीं नाहीं । भ्रांतीनें दिसे सर्व कांहीं । <br>
आत्मज्ञान होतांचि पाहीं । तेंही भस्म होय ॥ २ ॥ <br>
भ्रांति राख वरी पडली । तेणें दाहकता आच्छादिली । <br>
ज्ञानें अविद्या निमाली । मग नामरूप कैंचें ॥ ३ ॥ <br>
असो ज्या क्षणीं आत्मरूपाचें । परोक्षेंचि ज्ञान साचें । <br>
तेव्हांचि या नामरूआचे । कोळसे करी ॥ ४ ॥ <br>
मग अपरोक्षीं बोलणें काय । संकेत अवघा वायां जाय । <br>
आतां श्रेष्ठपदाचा अन्वय । बोलिजे अर्थ ॥ ५ ॥ <br>
चक्रवर्तीपासूनियां । ब्रह्म्यापावेतों सातिशया । <br>
आनंदा जाणावें वृत्तीचिया । शतशत गणती ॥ ६ ॥ <br>
राजाचें सुख अपार । फिकें होय गंधर्वांसमोर । <br>
देव आजानदेव पितर । तुच्छ ब्रह्मदेवापुढें ॥ ७ ॥ <br>
एक आवडे एक विटे । एक लोपे एक मेटे । <br>
ऐसें हें सुख गोमटें । परी खोटें सर्वही ॥ ८ ॥ <br>
सातिशय म्हणावें यासी । ब्रह्मानंदाच्या एकदेशीं । <br>
आणि क्षयवृद्धी सर्वांसी । वास्तव हें निकृष्ट ॥ ९ ॥ <br>
तैसा ब्रह्मानंद नव्हे । श्रेष्ठता जरी तेथेंचि आहे । <br>
निरतिशयानंद म्हणताहे । श्रुति तयासी ॥ ३१० ॥ <br>
त्याहून दुजा श्रेष्ठ नाहीं । अकृत्रिमानंद पाहीं । <br>
वरेण्य शब्द अन्या कांहीं । बोलिजेना ॥ ११ ॥ <br>
तें सुख जया होय प्राप्ती । ते तद्‍रूपची निश्चितीं । <br>
न्यूनाधिक नव्हे कल्पांतीं । आहे तैसें असे ॥ १२ ॥ <br>
असो वरेण्य तोचि अनंत । मागां बोलिला निश्चित । <br>
सर्वही पदांचा संकेत । आत्मया साजे ॥ १३ ॥ <br>
आत्मा अधिक घातलें पद । येणें सुचविला अभेत । <br>
इतुक्याही लक्षणीं विशद । परिपूर्ण आत्मा ॥ १४ ॥ <br>
ऐसीं हीं पदें सकळ । निर्देश ब्रह्मींचा केवळ । <br>
याचाचि पुन्हां प्रांजळ । अनुवाद कीजे ॥ १५ ॥ <br>
आत्मा बुद्धीचा प्रेरक । तत् ते व्याप्त सद्‍रूप एक । <br>
देव तोचि प्रकाशक । चिद्‍रूप जें कां ॥ १६ ॥ <br>
सविता हाचि जगहेतु । भर्ग शब्दें सर्वां जाळितु । <br>
आनंद सातिशयरहितु । वरेण्य ऐसा ॥ १७ ॥ <br>
तत् देव वरेण्य तीन्ही । जाणिजे हें स्वभावलक्षणीं । <br>
सविता भर्ग प्रेरकपणीं । आगंतुक लक्षण ॥ १८ ॥ <br>
दोन्ही लक्षणांकडून । जाणावें ब्रह्मचि परिपूर्ण । <br>
एवं गायत्रीचें निरूपण । ब्रह्मावबोधक ॥ १९ ॥ <br>
च्यात असों या पदाचा । स्मरतों पर्याय तयाचा । <br>
इतुकाचि हेतु याचा । जें प्रातः स्मरावें ॥ ३२० ॥ <br>
इतुक्याही ब्रह्मलक्षणाची । ओळख परोक्षत्वें साची । <br>
अपरोक्षालागीं स्मरणाची । अपेक्षा साधका ॥ २१ ॥ <br>
हें साधकाचें साधन । सिद्धाचें तों समाधान । <br>
या अर्थाचें निरूपण । पुढील श्लोकीं असे ॥ २२ ॥ <br>
महावाक्य गायत्री कैसी । अपेक्षा असे जरी ऐसी । <br>
अल्प संकेतें तयासी । बोलिजेतें ॥ २३ ॥ <br>
जीव शिव दोन्ही ऐक्य । तया म्हणावें महावाक्य । <br>
तोचि अर्थ निश्चयात्मक । येथें असे ॥ २४ ॥ <br>
तत्पदलक्ष्य परमात्मा । प्रेरक त्वंपदलक्ष्य आत्मा । <br>
जाणिजे एकचि महात्मा । आत्माचि ब्रह्म ॥ २५ ॥ <br>
वाच्यांशचि येथें नसतां । लक्षणेची कासया वार्ता । <br>
लक्ष्यांश ऐक्य तत्त्वतां । सहज सिद्ध ॥ २६ ॥ <br>
एवं महावाक्य त्रिपदा । न कल्पावें कांहीं भेदा । <br>
आत्माचि ब्रह्मसंवादा । उरी नाहीं ॥ २७ ॥ <br>
ऐसी गायत्री वेदमाता । आरंभी प्रगटली तत्त्वतां । <br>
अर्थविचारें पाहातां । अंगें ब्रह्मचि साधक ॥ २८ ॥ <br>
जपमातेंचि शूद्राचा । वर्ण पावे ब्राह्मणाचा । <br>
हा तों अनुभव सर्वांचा । प्रगट असे ॥ २९ ॥ <br>
हा विचार जे करिती । अर्थ स्वानुभवें जाणती । <br>
ते कां ब्राह्मण न होई । ब्रह्मविद ॥ ३३० ॥ <br>
तस्मात् येथील ज्ञानविचार । जाणती तेचि धन्य नर । <br>
तेचि ब्राह्मण जे इतर । कृपण ऐसें बोलिजे ॥ ३१ ॥ <br>
बत इति खेदें टाकुनि श्वास । श्रुति पावली परम त्रास । <br>
काय करणें ह्मणे जीवांस । मिथ्या भोगास सोकले ॥ ३२ ॥ <br>
ब्रह्मामृताचे कल्लोळीं । मुखीं घातली दांतखिळी । <br>
कीं निधान असतां जवळी । धरिली अंधदशा ॥ ३३ ॥ <br>
कामधेनू अव्हेरिली । कामना रासभी पोशिली । <br>
अहो हे कैसी भ्रमली । नेणती ब्रह्मविद्या ॥ ३४ ॥ <br>
विचार करणें सांडिला । मौन जप आरंभिला । <br>
तया जपें अज्ञानाला । निवर्तन कैसें ॥ ३५ ॥ <br>
ज्ञानसूर्य उदयासी । कामादि राक्षस विघ्नें त्यासी । <br>
करिती यास्तव मानसीं । ज्ञान प्रगटेना ॥ ३६ ॥ <br>
म्हणून गायत्री ब्रह्मास्त्र । हेंचि मुख्य महाशस्त्र । <br>
येणें असुर हे समग्र । मरती अर्घ्यदानीं ॥ ३७ ॥ <br>
विचार हाचि अरुणोदय । तो अर्घ्यप्रदानाचा समय । <br>
तेव्हां स्थूळादि देहत्रय । समर्पणा योजावें ॥ ३८ ॥ <br>
मायेसहित असुरांचा । येणें घातचि तयांचा । <br>
मग सन्निध ज्ञानसूर्याचा । प्रकाश होय ॥ ३९ ॥ <br>
ज्या क्षणीं ज्ञान‍उदय । तत्क्षणीं अज्ञान जाय । <br>
साधक अंगेंचि होय । ब्रह्मरूप ॥ ३४० ॥ <br>
देहाभिमान तैसाचि ठेविती । सूर्याकडे जळ सोडिती । <br>
येणें म्हणती संहारती । राक्षस सर्व ॥ ४१ ॥ <br>
अंतरीं वैरियांसी थारा । बाह्य व्यर्थचि पसारा । <br>
तेथें अर्थज्ञानविचारा । कोण पुसे ॥ ४२ ॥ <br>
असो या अज्ञान जनांसी ।ब्रह्मा भीतसे उपदेशीं । <br>
आतां यांची सुटका कैसी । कोण जाणे ॥ ४३ ॥ <br>
धन्य धन्य तेचि नर । विचारें पावले परपास । <br>
जितुका करण्याचा प्रकार । तितुका तेणें केला ॥ ४४ ॥ <br>
तेणें न करून सर्व केलें । येणेंकरून भ्रष्टले । <br>
सन्निध हातवटी चुकले । म्हणोनियां ॥ ४५ ॥ <br>
तस्मात् विचारवंत ब्राह्मण । येर अवघे हे कृपण । <br>
ऐसें बाह्या उभारून । श्रुति बोलिली ॥ ४६ ॥ <br>
ज्ञानसूर्य नाहीं प्रगट । न फुटे विचार हे पाहांट । <br>
अज्ञानरात्रीं खटपट । करिती तेंही बरें ॥ ४७ ॥ <br>
असो आतां स्मरण विचारा । बोलत असतां निर्धारा । <br>
अन्वयव्यतिरेकद्वारा । आत्मज्ञान कैसें ॥ ४८ ॥ <br>
पुढील श्लोकीं हें बोलणें । प्रत्यक्ष आत्मा जाणणें । <br>
आणि विचारें तया स्मरणें । सावधान ऐका ॥ ४९ ॥ </p> <br>
<p class="shl">अन्वय व्यतिरेकाभ्यां जाग्रत् स्वप्नसुषुप्तिषु । <br>
यदेकं केवलं ज्ञानं तदेवाह परं बृहत् ॥ ४ ॥ </p> <br>
<p class="ovi">अन्वयव्यतिरेकांकडून । अवस्थां तिहीं एकलें ज्ञान । <br>
जे केवळ परब्रह्म पूर्ण । तेंचि मी ऐसें स्मरावें ॥ ३५० ॥ <br>
अवस्थेचें जाणिजे रूपक । तेथें कैसें ज्ञान एक । <br>
अन्वय आणि व्यतिरेक । करितां कळे ॥ ५१ ॥ <br>
अंतःकरणवृत्ति इंद्रियद्वारा । प्रवर्ते विषयव्यापारा । <br>
सुखदुःख घडे प्राणिमात्रां । या नांव जागृति ॥ ५२ ॥ <br>
बुद्धि जागृतिसंस्कारें । एकली नाचे विषयाकारें । <br>
सुखदुःखें होती अपारें । हे स्वप्नावस्था ॥ ५३ ॥ <br>
बुद्धि निःशेष होतां लीन । विश्रांति हेंचि सुख पूर्ण । <br>
दुःख तें कांहींनेणणें । यां नांव सुषुप्ति ॥ ५४ ॥ <br>
जागृतिकालीं ज्ञान स्फुरे । या अन्वय बोलिजे बारे । <br>
स्वप्नामाजी जागृति सरे । हा व्यतिरेक ॥ ५५ ॥ <br>
ज्ञानाचें स्फुरण स्वप्नीं । जाणिजे अन्वयालागूनी । <br>
सुषुप्तिकाळीं स्वप्नहानी । व्यतिरेक हाचि ॥ ५६ ॥ <br>
सुखमात्र होतसे भान । हेंचि अन्वयरूप ज्ञान । <br>
आत्मत्वीं नसे अज्ञान । व्यतिरेक ऐसी ॥ ५७ ॥ <br>
एव अवस्थेचा उदय । दुसरीचा होय क्षय । <br>
परी तिहीं कालीं अद्वय । ज्ञान तें एक ॥ ५८ ॥ <br>
तिहींमाजी जें आहे । तेंचि सत्य विचारें पाहें । <br>
एककाळी एक नव्हे । तें तें मिथ्या ॥ ५९ ॥ <br>
जागृति सत्य म्हणावी । तरी स्वप्नामाजी असावी । <br>
सुषुप्तीमाजी दोन्ही जावीं । हा स्वभाव मिथ्याचा ॥ ३६० ॥ <br>
क्षणक्षणां अवस्था नासती । उदय पावून हारपती । <br>
परी आत्मा स्वयंज्योती । उदय‍अस्तु पावेना ॥ ६१ ॥ <br>
लाट बुडबुडे फेंस तिन्ही । त्यांत अन्वयें असे पाणी । <br>
पाणियामाजी न दिसे नयनीं । तरंगादिक ॥ ६२ ॥ <br>
तैसें तिहींमाजी असे ज्ञान । आत्मत्वीं अवस्थेचें अभान । <br>
यास्तव अवस्था मिथ्या तीन । साचा तो आत्मा ॥ ६३ ॥ <br>
समाधीमाजी ध्येय मात्र । स्वानुभवें ज्ञात्यासी गोचर । <br>
तिन्ही अवस्थांचा केर । तेथ नसे ॥ ६४ ॥ <br>
ऐसे अन्यवय व्यतिरेक । करून जाणावें ज्ञान एक । <br>
अवस्थेमाजीही निष्कलंक । साक्षित्वें असे ॥ ६५ ॥ <br>
केवल शब्दें सुचविलें । कीं विकारामाजी असंग राहिलें । <br>
जैसें आकाश संचलें । जळीं स्थळीं ॥ ६६ ॥ <br>
शब्दस्पर्शादि विषयाकार । जालें वाट तत्तदाकार । <br>
परी तें ज्ञान निर्विकार । साक्षिमात्र असे ॥ ६७ ॥ <br>
दीप जैसा प्रकाशी । घरींचिया आणि चोरासी । <br>
परी त्या त्या कर्मासी । नेंए सहसा ॥ ६८ ॥ <br>
तैसे न्याय आणि अन्याय । जें जें देहीं कर्म होय । <br>
साक्षिमात्रें तेथें काय । पापपुण्य लिंपे ॥ ६९ ॥ <br>
ऐसें असून सर्वथा । कर्में स्थापिती आत्मयामाथां । <br>
तें तें निर्फळ गा वृथा । आत्मत्वीं नलगे ॥ ३७० ॥ <br>
मेघगतीनें चंद्रासी । चंद्र धांबतो कल्पना ऐसी । <br>
या आरोपे काय तयासी । धांवनें खरें ॥ ७१ ॥ <br>
असो हा विकारासरिसा । आत्मा नव्हे विकाराऐसा । <br>
अभंग पूर्ण जैसा तैसा । केवळपणें । ७२ ॥ <br>
परब्रह्म जें सर्वांचा । अधिष्ठानरूप साचा । <br>
जेथें अंत मायेचा । जीवेशांसह ॥ ७३ ॥ <br>
त्यासीच बृहत् हा संकेत । केला असे निश्चित । <br>
जें कां ब्रह्म सदोदित । सच्चिदादि बोलिलें ॥ ७४ ॥ <br>
एवं हा साक्षी आत्मा । तो जाणिजे परमात्मा । <br>
परोक्षापरोक्ष नामा । भेद जाला ॥ ७५ ॥ <br>
हें मी हेंचि गा अपरोक्ष । तें ब्रह्म जालें परोक्ष । <br>
आत्मा ब्रह्म नव्हे हा पक्ष । अर्थात् सिद्ध झाला ॥ ७६ ॥ <br>
तरी आतां ऐसें करावें । हें तें दोन्ही शब्द टाकावे । <br>
एकरूपचि जाणावे । प्रत्यगात्मा ब्रह्म ॥ ७७ ॥ <br>
जैसा मी पूर्वीं बाळपणीं । खेळत होतों अनुदिनीं । <br>
ते व्यक्ति आठवितां मनीं । दुजा झाला ॥ ७८ ॥ <br>
परी आतां तरुणकाळीं । व्यक्ति तरी स्पष्ट देखिली । <br>
इतुकेनें काय भेदावली । तनु पुरुषाची ॥ ७९ ॥ <br>
तैसी तो म्हणतां नव्हे भेद । तोचि हा आत्मा अभेद । <br>
येथें लक्षणेचा संवाद । तो पुढें बोलिला ॥ ३८० ॥ <br>
वुचारें प्रभातें स्मरावें । मागील निरूपणा चित्त द्यावें । <br>
तेंचि येथें अनुभवावें । स्मरण कैसें ॥ ८१ ॥ <br>
तिहीं अवस्थांचे ज्ञान । आणि परब्रह्म परिपूर्ण । <br>
तेंचि मी हें अनुसंधान । अखंड राखावें ॥ ८२ ॥ <br>
स्मरणासहित जागें व्हावें । स्मरण धरून झोंपीं जावें । <br>
यावत्प्राणही राखावें । अनुसंधान साधकें ॥ ८३ ॥ <br>
हेचि अवधि असे याची । विचारारुणोदयकाळाची । <br>
येथें अनुसंधानस्मरणाची । अखंडता ऐसी ॥ ८४ ॥ <br>
जागृतिबोजनादि व्यापार । होती जाती अपार । <br>
परी आत्मतत्त्वाचा विसर । पडोंचि नये ॥ ८५ ॥ <br>
ऐसा अभ्यास हा करितां । निःसंशय पावे अपरोक्षता । <br>
ज्ञानसूर्य प्रगट होतां । अंगेंचि ब्रह्म ॥ ८६ ॥ <br>
मग जयातें स्मरावें । तेंचि आपण स्वभावें । <br>
न करितांही असावें । स्मरणरूप ॥ ८७ ॥ <br>
विसरचि मुळीं असावा । तरीच स्मरणाचा प्रस्तावा । <br>
स्मरणविस्मरणाचा व्हावा । उदय जेथूनि ॥ ८८ ॥ <br>
तोचि ज्ञाता आपण । किमपि नसे द्वैतभान । <br>
हेंचि सिद्धाचें स्मरण । करणें तें साधकां ॥ ८९ ॥ <br>
साधकें कैसें स्मरावें । तें स्पष्ट बोलिले आघवें । <br>
ऐसेंचि अखंड राखावें । साधकीं स्मरण ॥ ३९० ॥ <br>
आतां पुढील श्लोकीं बोलिजे । अर्थीं अवधान दीजे । <br>
तेणें ज्ञात्याचें आकळिजे । समाधान कैसें तें ॥ ९१ ॥ <br>
हेंही जाणिजे स्मरणरूप । अंगें ब्रह्म चिद्‍रूप । <br>
येथें अनुमान न अल्प । साधकीं न करावें ॥ ९२ ॥ </p> <br>
<p class="shl">ज्ञानाज्ञानविलासोऽयं ज्ञानाज्ञाने च पश्यति । <br>
ज्ञानाज्ञाने परित्यज्य ज्ञानमेवावशिष्यते ॥ ५ ॥ </p> <br>
<p class="ovi">हा विलास ज्ञानाज्ञानाचा । ज्ञानाज्ञानरूप दिसे साचा । <br>
वोहट होतांचि चोहींचा । ज्ञानमात्रचि उरे ॥ ९३ ॥ <br>
विलासशब्दें जें जें दिसे । आणी सूक्ष्मत्वें जें भासे । <br>
मा दोहींचेही मूळ असे । ज्ञानाज्ञान ॥ ९४ ॥ <br>
अहं ब्रह्म झाले स्फुरण । तेथें असती हे दोन । <br>
तितुक्या स्फुरणासी जाणोन । हें ज्ञान ओळकीं ॥ ९५ ॥ <br>
आपुले पूर्णत्वाचा विसर । हेंचि अज्ञान निर्धार । <br>
पुढें झालें जें साकार । विपरीत ज्ञान तें ॥ ९६ ॥ <br>
पूर्वीं रज्जु देखिली ज्ञानें । परी रज्जुतें रज्जु न म्हणे । <br>
त्यासी अज्ञान ओळखणें । विपरीत ज्ञानें सर्प झाला ॥ ९७ ॥ <br>
ऐसा जो अन्यथाभास । याचेंचि नाअंव विलास । <br>
दोनी कारणें असती यास । ज्ञानाज्ञानें ॥ ९९ ॥ <br>
त्याचि विसालामाझारी । ज्ञानाज्ञानाची सरोभरी । <br>
नामरूपें दिसती सारीं । ज्ञानाज्ञानरूप ॥ ४०० ॥ <br>
ज्ञानें पाहतो नमरूप । परी नेणे वास्तव रूप । <br>
जेंचि जाणिजे स्वरूप ।ज्ञानाज्ञानाचें ॥ १ ॥ <br>
अज्ञाचि जडत्वा आलें । ज्ञानचि अन्यथा भासलें । <br>
चकारें हेंचि सुचविलें । ज्ञानाज्ञान पाहे ॥ २ ॥ <br>
अज्ञान ते आवरणशक्ती । ज्ञानासी विक्षेप म्हणती । <br>
हेचि कारणें उभय होती । आणि वस्ती दोहींची ॥ ३ ॥ <br>
अथवा अज्ञानप्रकृती । ज्ञानपुरुष स्वयंज्योती । <br>
दोन्ही कारणें आणि वस्ती । विलासीं दोहींची ॥ ४ ॥ <br>
दोहींगेगळें तिसरें । न दिसे येथें साकारें । <br>
सणुसहित ब्रह्मांड बा रे । व्यापिलें दोहींनीं ॥ ५ ॥ <br>
ऐशिया भ्रमाचें निरसन । होय जरी आत्मज्ञान । <br>
रज्जु यथार्थ ओळखणें । येणें सर्पहानि जैसी ॥ ६ ॥ <br>
तैसीं नामरूपें मिथ्या असती । अस्तीभातीवरी दिसती । <br>
यथार्थ ओळखितां जाती । पुढें आत्माचि उरे ॥ ७ ॥ <br>
आत्मा जाणिला ज्या ज्ञानें तेंही मिथ्यात्वें त्यागणें । <br>
कांता काढून कांटियानें दोन्हीही त्यागिजे ॥ ८ ॥ <br>
जोंवरी अज्ञान आश्रय । तों काल ज्ञान पावे उदय । <br>
अज्ञान नासून आपण जाय । त्यासवें नासूनि ॥ ९ ॥ <br>
जैसें निवळीबीज जाण । पाणियाचा गाळ नासून । <br>
आपण नासे परी जीवन । उरे जैसें ॥ १० ॥ <br>
येणें रीती ज्ञानाज्ञान । दोहींतेंही त्यागून । <br>
उरे केवळ ज्ञानघन । निजांगें ब्रह्म ॥ ११ ॥ <br>
मग डोळां दृष्य दिसो । अथवा एकदांचि नासो । <br>
परी आत्म्यावीण अतिसो । दुजा नाहीं ॥ १२ ॥ <br>
ऐसा निश्चयचि झाला । संशय अवघाचि मेला । <br>
ज्ञानाज्ञानेंविण उरला । ज्ञप्तिमात्र आत्मा ॥ १३ ॥ <br>
ऐसा ज्ञाता समाधानीं । स्मरणविस्मरणाचा धणी । <br>
करणें न करणें दोन्ही । समाप्त झालीं ॥ १४ ॥ <br>
ऐसें करण्या न करयावीण । अखंड जयाचें स्मरण । <br>
हें सिद्धाचें समाधान । कळलें कीं तुज ॥ १५ ॥ <br>
मागील श्लोकीं विचारसाधन । या श्लोकीं हें समाधान । <br>
ऐसें हें प्रातःस्मरण । साधक सिद्धाचें ॥ १६ ॥ <br>
असो तिहीं श्लोकींचें निरूपण । या रीतीं झालें प्रातःस्मरण । <br>
हेंचि ज्ञात्याचें आचरण । इतरां कळे ॥ १७ ॥ <br>
उगेचि पहांटे उठई । मुखें कांहीं बडबडती । <br>
आम्ही नैष्ठिक म्हणविती । लोकाचारें ॥ १८ ॥ <br>
मन जाआं भलतीकडे । स्मरण तरे कैसें घडे । <br>
असो हें सर्व कुडें । ज्ञानेंविण ॥ १९ ॥ <br>
आतां बोलिजे शौचविधी । जो कां ज्ञात्याचा समधी । <br>
येथिंच्या अर्थासी आधीं । चित्त द्यावें ॥ ४२० ॥ </p> <br>
<p class="shl">अत्यंतमलिनो देहो देही चात्यंतनिर्मलः । <br>
असंगोऽहमिति ज्ञात्वा शौचमेतत्प्रचक्षते ॥ ६ ॥ </p> <br>
<p class="ovi">देह तो मलिन अत्यंत । आत्मा निर्मल सदोदित । <br>
असंग ऐसा मी जाणत । शौच त्यातें बोलिजे ॥ २१ ॥ <br>
देह एक उपलक्षण । परी सर्वही तत्त्वें मलिन । <br>
जीं व्यापिलीं अविद्येनें । यांसी शुद्धता कैंची ॥ २२ ॥ <br>
स्थूल देह अस्थिमांसांचा । सूक्ष्मीं कामादि विकार साचा । <br>
कारणीं तो अज्ञानाचा । ठावचि असे ॥ २३ ॥ <br>
हें विटाळाचें घर । कीं अशुद्धीचें भांडार । <br>
केवळ जैसें मळमूत्र । अपवित्रपणें ॥ २४ ॥ <br>
यासी शुद्धि करूं म्हणतां । त्या लाज न वाटे चित्ता । <br>
मृत्तिका जीवनें धुतां । कष्टमात्र ॥ २५ ॥ <br>
जैसें गाढव धुतलें । पीतांबरें विष्टिलें । <br>
सोंवळें करून आणिलें । ब्राह्मणपंक्ती ॥ २६ ॥ <br>
परी त्या ब्राह्मण शिवती ना । तैसें देह सोंवळें होईना । <br>
हें ज्ञाते जाणती अज्ञाना । कळे काय ॥ २७ ॥ <br>
नानातीर्थीं हें भिजविलें । तप्तमुद्रेने लासिलें । <br>
जरी वरिवरी तासिलें । तरी शुद्ध नव्हे ॥ २८ ॥ <br>
असो हें बोलतां न सरे । वर्णिता ग्रंथ विस्ताते । <br>
थोडियाचि अनुकारें । समजावें ऐसें ॥ २९ ॥ <br>
ऐसिया देहामाजीच राहे । असंग निर्विकारेंच आहे । <br>
सर्वांतें साक्षित्वें पाहे । तोचि आत्मा निर्मळ ॥ ४३० ॥ <br>
जैसा घट बाटला । धुणें न लागे आकाशाला । <br>
तैसे देहसंबंधें आत्मयाला । प्रायश्चित्त नको ॥ ३१ ॥ <br>
आकाश हें नाहीं कोठें । परी त्या त्या पदार्थें न वाटे । <br>
तैसा आत्मा घन दाटे । पदार्थमात्रीं ॥ ३२ ॥ <br>
स्वर्गनरकीं व्यापला । परी न शिवे पापपुण्याला । <br>
आणि सुखदुःखादि द्वंद्वाला । न लिंपेचि ॥ ३३ ॥ <br>
आकाश जरी अतिसुद्ध । परी न्यूनपणें तें अशुद्ध । <br>
आत्मा सहज शुद्ध बुद्ध । नव्हे आकाशाऐसा ॥ ३४ ॥ <br>
नी व तो निःशेष वाळिला । ईश्वरमायेनें बाटविला । <br>
उपमितां स्वस्वरूपाला । साहित्य न बाटे ॥ ॥ ३५ ॥ <br>
असो ऐसा उपमेवीण । निर्मळ असंग पूर्ण । <br>
मुळीं शुद्धचि त्यासा कवण । शुद्धी करूं शके ॥ ३६ ॥ <br>
चकारें निश्चय केला । शुद्धता न येचि देहाला । <br>
आत्मा निर्मळचि संचला । त्या शुद्धता नलगे ॥ ३७ ॥ <br>
तरी शौच कैसा म्हणसी । अवधारीं गा मानसीं । <br>
मी असंग निश्चयेंसीं । अनुसंधानरूपें ॥ ३८ ॥ <br>
देहबुद्धीचें पाप गेलें । अखंड ब्रह्म स्फुरूं लागलें । <br>
सहज शुद्धता पावले । साधक निदिध्यासें ॥ ३९ ॥ <br>
यासी शौच बोलिजे । साधक विचारें उमजे । <br>
सिद्धत्वीं तों नाहीं दुजें । शुद्ध बुद्धचि तो ॥ ४४० ॥ <br>
ऐसें अज्ञान नेणती । देहातें शुद्ध करूं जाती । <br>
त्रिसप्तकें लावूनि माती । नासिती उदक ॥ ४१ ॥ <br>
असो या भ्रमिकासी । काज नसे निश्चयेंसीं । <br>
ज्ञात्याचे शौचविधीसीं । बोलिले अल्प ॥ ४२ ॥ <br>
शौचा‍उपरी स्नान । तयाचें कैसें लक्षण । <br>
या श्लोकीं हें निरूपण । बोलिजे ज्ञात्याचें ॥ ४३ ॥ </p> <br>
<p class="shl">मन्मनो मीनवन्नित्यं क्रीडत्यानंदवारिधौ । <br>
सुस्नातस्तेन पूतात्मा सम्यग्विज्ञानवारिणा ॥ ७ ॥ </p> <br>
<p class="ovi">उत्तम ज्ञानजलें सुस्नात । तेणें होत्साता पूत । <br>
मन आनंदसमुद्राआंत । नित्य क्रीडत मीनापरी ॥ ४४ ॥ <br>
ज्ञानाज्ञान मावळूनि । उरे जें कां पूर्णपणीं । <br>
त्यासीच बोलती ज्ञानी । विज्ञान उत्तम ॥ ४५ ॥ <br>
तया विज्ञानजळें जाण । मनें करूनियां स्नान । <br>
स्नानशब्देंनव्हे भिन्न । पूर्णपणीं समरसे ॥ ४६ ॥ <br>
जेथें अनुभव वेगळा ।उमसूं नेदी एकहेळां । <br>
लवण जैसें मिळे जळा । ऐसें अभिन्न झालें ॥ ४७ ॥ <br>
तेणें पवित्रता कैसी । बोलतां न ये वाचेसीं । <br>
तिळोदक पापपुण्यासी । दिधलें जेणें ॥ ४८ ॥ <br>
निश्चयेंशीं होतां अभिन्न । निःशेष हरपलें द्वैतभान । <br>
तेंचि पुन्हां उमसून मन । द्वैतेंवीण क्रीडे ॥ ४९ ॥ <br>
आनंद मार्गें वर्णिला । हचि सागर संचला । <br>
सीमाचि नसे जयाला । ऐलपैल ॥ ४५० ॥ <br>
मनासी मीन कल्पिलें । यास्तव आनंदसिंधु बोलिलें । <br>
परी समानत्वें उपमिलें । न वचे कदा ॥ ५१ ॥ <br>
ऐसा जो आनंदसागर । नित्य परिपूर्ण अपार । <br>
त्यामाजी मन हें निरंतर । क्रीडें अनुदिनीं ॥ ५२ ॥ <br>
स्वप्न सुषुप्ति जागर । कांहींच नेणें अणुमात्र । <br>
जो जो देखे पदार्थमात्र । तें चिन्मात्र ब्रह्म ॥ ५३ ॥ <br>
जडचेतन हें टाकिलें । नामरूप विसर्जिलें । <br>
जें जें दृश्य देखिलें । तें तें ब्रह्म ॥ ५४ ॥ <br>
अंतरीं कांहीं आठवी । भासमात्रें दिसावी । <br>
तेथेंही देख गोंसावी । सच्चिदानंद ॥ ५५ ॥ <br>
कल्पना जेव्हां सांडी । विज्ञानजळीं मारी बुडी ॥ <br>
तेथें नामरूपाची सांकडी । मुळींच नाहीं ॥ ५६ ॥ <br>
आतां जागृतीं व्यापारो । अथवा स्वप्नीं वावरो । <br>
कीं निःशेष जाउनि मुरो । सुषुप्तीमाजी ॥ ५७ ॥ <br>
परी सच्चिदानंदावीण । नामरूप न देखे जाण । <br>
ऐसा निश्चय बाणला पूर्ण । निःसंशय ॥ ५८ ॥ <br>
समुद्रामध्यें मासोळी । नव्हे जैसी जळावेगळी । <br>
तैसें ब्रह्मानंदकल्लोळीं । क्रीडतें मन ॥ ५९ ॥ <br>
ऐसें हें स्नान ज्ञात्याचें । पूर्वरीतींच हें दोहींचें । <br>
करण तेंचि साधकाचें । सिद्धाचें सहज ॥ ४६० ॥ <br>
हें काय कळे अज्ञाना । प्रवर्तती जलाच्या स्नाना । <br>
त्रिकालही करितां जाणा । काय होतें ॥ ६१ ॥ <br>
त्यासी यासी महदंतर । ज्ञाती जाणती विचार । <br>
ज्ञात्याचा जो आचार । अक्रियरूप ॥ ६२ ॥ <br>
स्नानकाळीं अघमर्षण । तयाचें कैसें लक्षण । <br>
येणें श्लोकें निरूपण । ज्ञात्याचें ऐका ॥ ६३ ॥ </p> <br>
<p class="shl">अथाघमर्षणं कुर्यात् प्राणापाननिरोधतः । <br>
मनः पूर्णे समाधाय मग्नः कुंभो यथार्णवे ॥ ८ ॥ </p> <br>
<p class="ovi">आतां प्राणापान निरोधून । घट जैसा सागरीं मग्न । <br>
तैसें पूर्णीं स्थापूनि मन । अघमर्षण कीजे ॥ ६४ ॥ <br>
पूरक कुंभक रेचकेंसी । बोलिजे प्राणायामासी । <br>
योगशास्त्रोक्त जरी म्हणसी । तरी अवधारीं ॥ ६५ ॥ <br>
अधोगमन अपानाचें । ऊर्ध्वगमन तें प्राणाचें । <br>
हेंचि मुख्य रूप त्याचें ओळखावें ॥ ६६ ॥ <br>
शक्तिबीज तो सकार । पुरुषबीज तो हकार । <br>
ऐसीं हीं दोन्ही अक्षरें । अधोर्ध्वगामी ॥ ६७ ॥ <br>
हे वायूमध्यें राहती । प्राणासवें येती जाती । <br>
यांचा ज्ञाते अर्थ जाणती । तो मी ऐसा ॥ ६८ ॥ <br>
सकारें नामरूप दिसे । हकारें स्वयेंचे नासे । <br>
अधऊर्ध्वगमन ऐसें । उद्‍भवलय ॥ ६९ ॥ <br>
दोन्ही अक्षरें एक कीजे ।अर्थरूप साक्षी जाणिजे । <br>
यासी प्राणायाम बोलिजे । निरोधरूपें ॥ ४७० ॥ <br>
नमरूप जें गोचर । सांडितां जडभाग साकार । <br>
हाचि जाणिजे प्रकार । रेचकाचा ॥ ७१ ॥ <br>
अस्तिभातिप्रियबुद्धि । जो हकाररूपें साची । <br>
हा पूरकाचा विधी । साक्षित्वें पाहें ॥ ७२ ॥ <br>
चंचल जाणिव दोहींचा । अधिष्ठानरूपें साचा । <br>
तेथें अंकुर मनाचा । निश्चळ करी ॥ ७३ ॥ <br>
हाचि कुंभक निश्चित । जेथें मनाचा अंत । <br>
त्रिविध प्राणायामांत । ऐसें ओळखावें ॥ ७४ ॥ <br>
या प्राणायामेंकरून । पूर्णत्वीं स्थापिलें मन । <br>
जें कदा नव्हे भिन्न । स्वरूपावेगळें ॥ ७५ ॥ <br>
वेगळें तों मुळीं नाहीं । रज्जूवरील जैसा अही । <br>
डगेंचि कल्पितां पाहीं दिसूं लागे ॥ ७६ ॥ <br>
ज्ञानें जाणूनियां स्वरूप । सांडावा मनाचा आरोप । <br>
पुढें सहज आपेंआप । अधिष्ठानी मुरे ॥ ७७ ॥ <br>
भिन्नपणा जैं मोडला । अंकुर तदाकार जाला । <br>
आत्मरूपीं समरसला । अभिन्नपणें ॥ ७८ ॥ <br>
घट जैसा सागरीं । बुडतां जळाअंतबारेही । <br>
तेणें रीतीं हें निर्धारीं । मन पूर्ण झालें ॥ ७९ ॥ <br>
ऐसें स्थापूनियां मन । मग कीजे अघमर्षण । <br>
जे हें नसे द्वैतभान । पूर्ण अद्वैतीं ॥ ४८० ॥ <br>
अघशब्दें पुण्यपाप । दोन्हीं निमालीं आपेंआप । <br>
हें मुख्य जाणिजे स्वरूप । अघमर्षणाचें ॥ ८१ ॥ <br>
पूर्वीं स्नानाची झाली रीती । तदंग अघमर्षण ज्या म्हणती । <br>
येथें बोलिलें निगुतीं । ज्ञानरूपचि ॥ ८२ ॥ <br>
ऐसें हें अघमर्षणयुक्त । जो साध्क स्नान करीत । <br>
तो निजांगें ब्रह्म होत । अल्पचि काळें ॥ ८३ ॥ <br>
जो निजांगें ब्रह्म झाला । सिद्ध ऐसें म्हणावे त्याला । <br>
तेणें करण्या न करण्याला । उरी नाहीं ॥ ८४ ॥ <br>
ऐसें न जाणतां लोक । बलात्कारें धरिती नाक । <br>
जळामाजी अवश्यक । बुडविती देह ॥ ८५ ॥ <br>
एथें अघमर्षण कैचें । पापपुण्यचि वरी साचें । <br>
नांवमात्र स्नानाचें । परी तें नव्हे ॥ ८६ ॥ <br>
असो स्नान अघमर्षण । दोन्हींचे झालें निरूपण । <br>
आतां संध्याविधी जाण । या श्लोकीं बोलिजे ॥ ८७ ॥ </p> <br>
<p class="shl">लयविक्षेपयोः संधौ मनस्तत्र निरामिषम् । <br>
स संधिः साधितो येन स मुक्तो नात्र संशयः ॥ ९ ॥ </p> <br>
<p class="ovi">लय विक्षेपसंधींआंत । मन तेथें विषयरहित । <br>
तो संधि साधितां मुक्त । येथें संशय नाहीं ॥ ॥ ८८ ॥ <br>
लय म्हणजे समाप्ती । विक्षेप म्हणजे उद्‍भवती । <br>
या संधीमाजी ज्ञप्ती । सामान्य प्रकाश ॥ ८९ ॥ <br>
मनादि उद्भवती जेव्हां । विशेषें दिसती तेव्हां । <br>
तेणें आच्छादन दिसावा । अनन्यभाव ॥ ४९० ॥ <br>
ऐसें एकाचें एक दिसतां । नाथिली आली बद्धता । <br>
यास्तव संधि हा साधितां । सामान्य साक्षी कळें ॥ ९१ ॥ <br>
मन होता पदार्थाकार । हा विशेषाचा प्रकार । <br>
सामान्य तो साक्षीमात्र । ज्ञ्ञाज्ञानाचा ॥ ९२ ॥ <br>
जागृतीस्वप्नांच्या अंतीं । सुषुप्ती न ये पुरती । <br>
या संधीमाजी ज्ञप्ती । सर्वजनांसी ॥ ९३ ॥ <br>
तो संधि जरी पाहणें । तरी जागृतीमाजी जाणणें । <br>
सर्वदा संधि ओळखणें । बोलिजे ऐसा ॥ ९४ ॥ <br>
एक कल्पना उठून गेली । दुजी नाही उद्‍भवली । <br>
येथें विचारें जो मन घाली । त्यासी कळे ॥ ९५ ॥ <br>
सत्वगुणाचा होता लय । तमाचा नव्हे उदय । <br>
त्या संधीमाजी काय । सामान्यावीण ॥ ९६ ॥ <br>
एक विषय सांडोनि दृष्टी । दुजियावरी नव्हे पैठी । <br>
त्या संधीमाजी गोमटी । ज्ञप्ती दाटे ॥ ९९ ॥ <br>
एवं मन गुण प्राण । इंद्रियविषय जाण । <br>
लयोद्‍भवामध्यें सामान्य । प्रगटे साधकां ॥ ५०० ॥ <br>
बहु बोलणें काय । सर्वैंद्रियसमुदाय । <br>
घेती आपुलाला विषय । एकदांचि ॥ १ ॥ <br>
तेव्हां मन होय उदास । भांबावून सांडी कल्पनेस । <br>
ते समयीं सामान्य प्रकाश । ओळखिला पाहिजे ॥ २ ॥ <br>
ज्यास्तव योगी शिणती । नेणतां शून्यामजी पडती । <br>
तो हा लाहिजे स्वयंज्योती । संधीमाजी विचारें ॥ ३ ॥ <br>
ऐसिया गा संधीमाजी । मनादिस्फुर्ति नाहीं दुजी । <br>
विषय सांडून सुखशेजीं । सुखावें मन ॥ ४ ॥ <br>
ऐसा संधि जेणें साधिका । विचारें अभिन्नता पावला । <br>
तोचि एक मुक्त झाला । येथें संशय नाहीं ॥ ५ ॥ <br>
नाम रूप भिन्न दिसे । तेहेंचि बद्धता असे । <br>
अभिन्नपणेंचि होतसे । सहज मुक्त ॥ ६ ॥ <br>
अभ्यासें संधि साधतां । प्रकाश दुणावे तत्त्वतां । <br>
मग लयौद्‍भवीं पाहतां । सामान्यचि ॥ ७ ॥ <br>
पाणी वेगळें जाणिलें । मग तरंगींही देखिलें । <br>
स्वानुभवें सामाव्य कळलें । मग देखे विशेषीं ॥ ८ ॥ <br>
जोंवरी उरे अनुभव । तोंवरी सधक ऐसें नांव । <br>
अभिन्न होतांचि स्वभाव तोचि सिद्ध ॥ ९ ॥ <br>
ऐसी हे संध्या पवित्र । जेथें भेद नसे अणुमात्र । <br>
त्या संध्येमाजी साचार । जपही पाहिजे ॥ ५१० ॥ <br>
या श्लोकीं साधन जप । वोलिजे तयाचें रूप । <br>
साधकीं येथें साक्षेप । मन घालावें ॥ ११ ॥ </p> <br>
<p class="shl">सर्वत्र प्राणिनां देहे जपो भवति सर्वदा । <br>
हंसः सोऽहमिति ज्ञात्वा सर्वबंधैः प्रमुच्यते ॥ १० ॥ </p> <br>
<p class="ovi">सर्वत्र प्राणिउयांच्या देहीं । जप चाले सर्वदाही । <br>
सोहं हंस जाणून पाहीं । सर्वबंधें सोडिजेतो ॥ १२ ॥ <br>
प्राणायामाचे उद्योगें । हंसाक्षर बोलिजे मागें । <br>
प्राणसवेंचि जो वागे । तो मी तो मी ॥ १३ ॥ <br>
जितुका हा जंगम प्राणी । जेथें प्राणाची रिघणी । <br>
तेथें या जपाची मांडणी । अनायासें ॥ १४ ॥ <br>
यातें योगी अजपा म्हणती । षट्‍चक्रयोगें साधिती । <br>
दोन अक्षरें ध्याती । सर्वदाही ॥ १५ ॥ <br>
परी हा जप नको ज्ञानिया । असतां अजपा नाम वांया । <br>
येथीचा अर्थचि समजूनियां । विचारें पाहावा ॥ १६ ॥ <br>
यास्तव श्लोकीं जाणून । अर्थ कळतां विचारून । <br>
तत्काळचि भवबंधन । सोडून पळे ॥ १७ ॥ <br>
विचार कैसा हा येथींचा । अवधानें पहावा साचा । <br>
मागें अर्थ गायत्रीचा । विस्तार केला ॥ १८ ॥ <br>
ते हे गायत्री वेदमाय । त्रिपदा दशपदीं अन्वय । <br>
तोचि अर्थ येथें होय । दों अक्षरेंचि ॥ १९ ॥ <br>
ब्रह्मचि प्रत्यगात्मा निश्चय । हींचि जाणा अक्षरें द्वय । <br>
दशपदीही अर्थ काय यावीअ असे ॥ ५२० ॥ <br>
एकाक्षरी ॐआरें । तींचि हीं दोन्ही अक्षरें । <br>
पुढें पावली विस्तारें । त्रिपदारूपें ॥ ३१ ॥ <br>
असो हे हंसगायत्री । तिन्ही पदें असती माझारी । <br>
अकार उकार मकारीं । समजून पाहा ॥ ॥ ३२ ॥ <br>
एवं येथेंचा विचार । केला पाहिजे साचार । <br>
जपमात्रें भवसागर । न निमे कदा ॥ २३ ॥ <br>
आत्मा ब्रह्म अभिन्न । हेंचि विचाराचें लक्षण । <br>
मागें झालें निरूपण । त्या रीतीं तेथें ॥ २४ ॥ <br>
एवं शंध्या जप ऐसे । विचार साधन साधकां दिसे । <br>
सिद्धाअंगीं अनायासें । सहजगती साधती ॥ २५ ॥ <br>
मागें बोलिला ब्राह्मण । दोहींची लक्षणें दोन । <br>
एका जप अनुष्ठान । विचार एका ॥ २६ ॥ <br>
त्यासीं पाहिजेत त्रिकाळ । यासी नको काळ वेळ । <br>
त्यापाहिजे आसनमाळ । हा मोकळा सदा ॥ २७ ॥ <br>
त्या पाणिपात्रें पूर्वमुख । या सदा ब्रह्म सन्मुख । <br>
त्या बुटबुट पाहिजे देख । येथें वाणी मुराली ॥ २८ ॥ <br>
त्यासी करणें लागे खटाटोप । हा सदा अक्रियरूप । <br>
तेथें असे पुण्य्पपाप । हा निर्लेप दोहिंसीं ॥ २९ ॥ <br>
असो संध्याजपाउतरी । तर्पण कसें निर्धारीं । <br>
तेंही बोलिजेल कुसरी । येणें श्लोकें ॥ ५३० ॥ </p> <br>
<p class="shl">तर्पणे स्वसुखेनैव स्वेंद्रियाणां प्रतर्पणम् । <br>
मनसा मन आलोक्य स्वयमात्मा प्रकाशते ॥ ११ ॥ </p> <br>
<p class="ovi">निजतृप्तिसुखाकडून । स्व‍इंद्रियां करी तर्पण । <br>
मनें मना प्रबोधून । स्वयें आत्मा प्रकाशे ॥ ३१ ॥ <br>
परमात्मा जो असंग । निजानंदरूप अभंग । <br>
तेंचि होतां निजांग । अविट तृप्ती जाहली ॥ ३२ ॥ <br>
ऐसिया स्वकीय सुखानें । इंद्रियांसी तृप्त करणें । <br>
जया तृप्तीनें विशयांकरणें । न इच्छिती पुन्हां ॥ ३३ ॥ <br>
सृष्टिकाळीं इंद्रियदेव । निजसुखा इच्छून सर्व । <br>
म्हणती आम्हां ऐसा ठाव । कोणता मिळे ॥ ३४ ॥ <br>
गो अश्वादि देखिल । तेणें देव संकोचले । <br>
पुरुष देखतां आनंदले । टाळिया पिटती ॥ ३५ ॥ <br>
तेथेंही पडिलें अज्ञान । निसुख आच्छादिले पूर्ण । <br>
तेव्हां देवीं घेतलें रान । विषयसुखाचें ॥ ३६ ॥ <br>
दुकाळीं जैसीं मिडलकीं । खाती टरफलें आणि साली । <br>
तैसी देवां दशा झाली । विषय कोंडा सेविती ॥ ३७ ॥ <br>
तेणें पोट कधीं न भरे । अधिक धांवती सामोरे । <br>
क्षुधा वाढली अपारें । परी अन्न कैंचें ॥ ३८ ॥ <br>
अज्जानदुष्काळ गेला । ज्ञासुकाळ प्राप्त झाला । <br>
निसुखाचा पडदा फोडिला । गेव्हां झडा घालिती ॥ ३९ ॥ <br>
निजसुखाची घेआं गोडी । विषय झाले देशधडी । <br>
पडाली अवघ्यांची मुर्कुंडी । बराडी जैसे ॥ ५४० ॥ <br>
ताक इछितां न मिळे शिंप । त्यां सांपडला अमृतकूप । <br>
मग धांवूनि आपेआप । उड्या घालिती ॥ ४१ ॥ <br>
अमृताची बाणतां तृप्ती । काय साली टरफलें इच्छिती । <br>
ऐसियां देवा तेणें रीतीं । निजसुख लाधलें ॥ ४२ ॥ <br>
इच्छा क्षुधाची हरली । परम सुखें तृप्ति झाली । <br>
इंद्रियां पुष्टी कैसी आली । न बोलवे ते ॥ ४३ ॥ <br>
श्रोत्र शब्द ऐकतां । त्रासेंच फिरे मागुता । <br>
निजसुखाचे आंतौता । जाऊनि पडे ॥ ४४ ॥ <br>
ऐसीं त्वचादि ज्ञानेंद्रियें । आणि वाच्यादि कर्मेंद्रियें । <br>
हीं अवघाचि समुदायें । निजसुखीं रिघती ॥ ४५ ॥ <br>
विषय वेगळे सर्वांचे । एकमेकां घेतां नवचे । <br>
परी नवल या निजसुखाचें । सर्वांसी सारिखें । ४६ ॥ <br>
नामरूप कोंडा साधिला । विषयमात्रीं आनंद देखिला । <br>
मग पाहती जों आपणाला । तों तेंचि अंगें ॥ ४७ ॥ <br>
वेगळा भाव जो कल्पिला । तो तत्काळचि निमाला । <br>
ब्रह्मानंदचि दाटला । इंद्रियविषयावीण ॥ ४८ ॥ <br>
आनंदातें सेवूं गेले । तो आनंदेंचि यांसि भक्षिलें । <br>
विषय इंद्रिय दोन्ही झाले । एकरूप ॥ ४९ ॥ <br>
ऐसें निजसुखाकडून । इंद्रियांचें झालें तर्पण । <br>
हें ज्ञात्याचें समाधान । अज्ञानिया न कळे ॥ ५५० ॥ <br>
देव ऋषि आणि पितर । स्वर्गीं असती हे समग्र । <br>
ऐसें कल्पूनि इतर । तर्पण करिती ॥ ५१ ॥ <br>
जल देती उलट्या करें । म्हणती येणें तृप्त पितरें । <br>
जल तों जलींच संचरे । पितरां अंगोठा ॥ ५२ ॥ <br>
असों तेणेसी नसे काज । ज्ञात्याचें तर्पण उमज । <br>
ऐसिये तृप्तीची चोज । लाधली कैसी ॥ ५३ ॥ <br>
म्हणसी तरी ऐकावें । दों रीतीं हें मन जाणावें । <br>
अविवेकें विषयीं धांवे । तें बोधावें विवेकें ॥ ५४ ॥ <br>
दोन्हीपरीं एक मन । तेणेंचि त्यासी प्रबोधून । <br>
दोन्ही जातां समरसून । स्वयें आत्मा प्रकाशे ॥ ५५ ॥ <br>
मी कांही ब्रह्म नव्हे । मज हें सुखदुःख आहे । <br>
हेंचि अशुद्ध मन पाहें । ओळखूनियां ॥ ५६ ॥ <br>
मी आत्माचि असंग । एकलाचि अभंग । <br>
शुद्ध कल्पनेतें उमग । ऐसिये रीतीं ॥ ५७ ॥ <br>
अशुद्ध कल्पना ज्ञानें गेली । शुद्ध कल्पनाही विराली । <br>
पुढें जे कांहीं उरली । निजात्मप्रभा ॥ ५८ ॥ <br>
अहंब्रह्मस्फुरण गेलें । निजांगेंचि ब्रह्म झलें । <br>
सुखदुःखावीण दाटलें । निजात्मसुख ॥ ५९ ॥ <br>
ऐसें होतां समाधान । इंद्रियांसी तृप्ती गहन । <br>
या नांव जाणिजे तर्पण । पूर्ण ज्ञात्याचें ॥ ५६० ॥ <br>
आतां बोलिजे अग्निहोत्र । आचरण जें कां पवित्र । <br>
ज्ञाअरूपचि स्वतंत्र । नव्हे इतरांऐसें ॥ ६१ ॥ </p> <br>
<p class="shl">आत्मनि स्वप्रकाशाग्नौ चित्तमेकाहुतिं क्षिपेत् । <br>
अग्निहोत्री स विज्ञेय इतरे नामधारकाः ॥ १२ ॥ </p> <br>
<p class="ovi">आत्मनि स्वप्रकाशाग्नींत । एकाहुती अर्पिती चित्त । <br>
ते अग्निहोत्री जाणिजेत । येर हे नामधारी ॥ ६२ ॥ <br>
देह कुण्ड हें शुद्ध केलें । विवेकानें सारविलें । <br>
साधनचतुष्टय मेळविलें उपसाहित्य तेथें ॥ ६३ ॥ <br>
आत्मा पूर्वारणी । प्रणव तोचि उत्तरारणी । <br>
ज्ञानविचार मंथास्थानीं । अनुसंधान मंथन ॥ ६४ ॥ <br>
कामादिक इंधनीं । किंचित पडतां ज्ञानाग्नी । <br>
सन्निध वैराग्य धनमी । फुंकिला नेटें ॥ ६५ ॥ <br>
तेव्हां ज्ञानाग्नि धडाडी । ज्वाला धांवती ब्रह्मांडीं । <br>
आत्मप्रकाशें बापुडीं । गेलीं नामरूपें ॥ ६६ ॥ <br>
अग्नि ऐसा प्रगटल्यावरी । आहुतीची जाणावी परी । <br>
बारा सोळा सांडोनि दूरी । एकाहुती योजिली ॥ ६७ ॥ <br>
जेणें नामरूप कल्पिलें । नसतांचि सर्व उभविलें । <br>
तें हें चित्त जाणा वहिलें । विकाररूपी ॥ ६८ ॥ <br>
निजानुभवाचे हातीं । तेचि घेऊन एकाहुती । <br>
आत्मा अग्नि स्वयंज्योती । टाकिली त्यांत ॥ ६९ ॥ <br>
आहुति पडतां अग्नींत । अग्नीच होऊन राहत । <br>
तेणें नामरूपादि संकेत । त्यासवें गेला ॥ ५७० ॥ <br>
पुढें अस्तिभातिप्रियरूप । एकलें एक अमूप । <br>
उरलें तयचें माप । कोण करी ॥ ७१ ॥ <br>
एक वेळे समर्पण । दुजिया काळें नसे जाण । <br>
आणि आहुतिही आन । दुसती नाहीं ॥ ७२ ॥ <br>
ऐसी एक वेळे एकाहुती । चित्त अर्पिलें आत्मज्योती । <br>
तोचि जाणिजे निश्चितीं । अग्नीहोत्री ॥ ७३ ॥ <br>
हें सिद्धाचें लक्षण । साधकाचें याहूनि भिन्न । <br>
क्षणक्षणां चित्त अर्पण । करी तो अग्नीहोत्री ॥ ७४ ॥ <br>
येर हे नामें मिरविती । आम्ही दीक्षित म्हणविती । <br>
आत्मा अग्नीतें नेणती । फुगती देहाभिमानें ॥ ७५ ॥ <br>
दृश्य अग्नीमाजी तूप । तांदुळादि जाळिती अल्प । <br>
म्हणती हुताशन हा अमूप । फळ देईल आम्हां ॥ ७६ ॥ <br>
असो ज्ञात्याची सरी । काय करिती वेषधारी । <br>
जया आत्मा दुरीच्यादुरी । अंतरला असे ॥ ७७ ॥ <br>
अग्निहोत्र झालिया । अर्चन बोलिजे शिष्यराया । <br>
येणें श्लोकीं न होतां क्रिया । सहजगती ज्ञात्याचे ॥ ७८ ॥ </p> <br>
<p class="shl">देहो देवालयं प्रोक्तो देही देवो निरंजनः । <br>
अर्चितः सर्वभावेन स्वानुभूत्या विराजते ॥ १३ ॥ </p> <br>
<p class="ovi">देह देवाल बोलिजे । निरंजन देव ओळखिजे । <br>
स्वानुभवें अर्चितां विराजे । सर्वात्मभावें ॥ ७९ ॥ <br>
देह एक उपलक्षण । परी जें जें डोळियां दिसणें । <br>
ब्रह्मांड दृश्य हें संपूर्ण । जडरूपें देऊळ ॥ ५८० ॥ <br>
पंचभूतें चारी खाणी । देवमानवादि मिळोनी । <br>
इतुकेही देउळश्तानीं । चिरे शोभती ॥ ८१ ॥ <br>
ऐसिया देउळामाझारीं । आत्मा ब्रह्म निर्विकारी । <br>
एकलाचि चराचरीं । निरंजन देव ॥ ८२ ॥ <br>
जितुकीं भासती चंचळ । मायादि तत्त्वें सकळ । <br>
तें ओळखावें केवळ । पूजासाहित्य ॥ ८३ ॥ <br>
अहंकार हा पुजारी । देऊळ आणि सर्व सामुग्री । <br>
देवामाजी अर्पण करी । आपणासकट ॥ ८४ ॥ <br>
जीव ईश्वर मेळविले । हेंचि देवा स्नान झालें । <br>
जडजात विवेकें उगाळिलें । गंध तें हेंचि ॥ ८५ ॥ <br>
चंचळ तितुकीं सुमनें । ओंविलीं चैतन्यतंतूनें । <br>
सच्चिद्‍रूपी अर्पितां तेणें । अतिशोभा पावलीं ॥ ८६ ॥ <br>
अज्ञान धूप जाळिला । ज्ञानदीप उजळिला । <br>
धुरेंवीण दाटला । प्रकाशचि ॥ ८७ ॥ <br>
निजतृप्ति नैवेद्य पूर्ण । तंबूल अखंडैकरस जाण । <br>
हरपलें जें द्वैतभान । फलादि हेंचि ॥ ८८ ॥ <br>
पूर्ण जें कां समाधान । हेंचि दक्षिणाअर्पण । <br>
एवं झालें हें पूजन । व्यतिरेकरूपें ॥ ८९ ॥ <br>
अन्वयरूपें प्रदक्षिणा । नुगवतांही सर्वपणा । <br>
एकलाचि देवराणा । एकपणेंवीण ॥ ५९० ॥ <br>
मा सर्वही आपण । सर्वही देव परिपूर्ण । <br>
सर्वात्मभावें पूजन । सर्वीं सर्वां ॥ ९१ ॥ <br>
ऐसें ज्ञात्याचे पूजन । सर्वभावें स्वानुभूतीनें । <br>
अस्तिभातिप्रियत्वानें । विराजे अति ॥ ९२ ॥ <br>
हें काय कळे अज्ञाना । प्रवर्तती जडाच्या पूजना । <br>
आम्ही पूजक या भिमाना । बळकट केलें ॥ ९३ ॥ <br>
देहबुद्धि पोखितां जाण । मुळीं जड झाला आपण । <br>
कल्पिलें देव संपूर्ण । जडरूपचि ॥ ९४ ॥ <br>
धातु पाषाण गोटे । देव केले थोर धाकुटे । <br>
अर्चन करिती गोमटें । फलमूलजीवनें ॥ ९५ ॥ <br>
सचेतन तुलसी तोडिती । अचेतना मस्तकीं वाहती । <br>
तेथे देव कैंचा रे भ्रांती । पडली नेणा ॥ ९६ ॥ <br>
हे पुरे गा बडबडी । करोत जे जयां आवडी । <br>
अज्ञानें केलीं वेडीं । करावें काय ॥ ९७ ॥ <br>
असो ज्ञात्याचें अर्चन । झालें त्याचें निरूपण । <br>
पुढिले श्लोकीं मौनध्यान । ऐका कैसें ॥ ९८ ॥ </p> <br>
<p class="shl">मौनं स्वाध्ययनं ध्यानं ध्येयं ब्रह्मानुचिंतनम् । <br>
ज्ञानेनेति तयोः सम्यङ् निषेधांतःप्रदर्शनम् ॥ १४ ॥ </p> <br>
<p class="ovi">मौन तेंचि स्वध्यायन । ब्रह्मचिंतन तें ध्यान । <br>
ज्ञानें वाणी मन निषेधून । दर्शन उत्तम धेयाचें ॥ ९९ ॥ <br>
वेदाध्ययन समजावें । वेद काय हें कळावें । <br>
यास्तव लागे हें बोलावें । अल्प कांहीं ॥ ६०० ॥ <br>
सत्य बोलतां मन विटे । असत्य तें वाटे गोमटें । <br>
मायिकाची भीड न तुटे । म्हणोनियां ॥ १ ॥ <br>
जनाचिया विपरीत मती । एकाचे एक भाविती । <br>
पाणियामाजी निजेला म्हणई । आदिनारायण ॥ २ ॥ <br>
वेद प्रगटला त्याचे श्वासीं । आणि म्हणती अपौरुषी । <br>
हा विरोध न काळतां त्यांसी । वेवादती वाउगे ॥ ३ ॥ <br>
असो ऐसे अनधिकारी । त्यां काज नसे निर्धारीं । <br>
स्वानुभवाचे अनुकारीं । बोलिजे आतां ॥ ४ ॥ <br>
अहंब्रह्म झालें स्फुरण । तोचि आदिनारायण । <br>
वेदही तयापासून । प्रगट झाले ॥ ५ ॥ <br>
मुख्य रूप तें वेदाचें । प्रणव रूपचि साचें । <br>
त्रिमात्रात्मक जयाचें । अंग होय ॥ ६ ॥ <br>
तेथें चंचळ आणि जाणता । प्रकृति पुरुष तत्त्वतां । <br>
प्रकृतिअंग पाहतां । मात्रा तीन ॥ ७ ॥ <br>
तोचि जाणिजे सकार । एका पुरुषाचा प्रकार । <br>
अर्धमात्रा जाणीव हकार । साक्षिमात्रें ॥ ८ ॥ <br>
एवं अकार उकार मकार । अर्धमात्रा ते ध्वनिमात्र । <br>
जाणतां बिंदु साचार । अंगें पांच ऐसीं ॥ ९ ॥ <br>
पुरुषामाजी प्रकृती । प्रकृतीमाजी स्वयंज्योती । <br>
निवडी कोण तयांप्रती । एकरूपचे ते ॥ ६१० ॥ <br>
एऐसा प्रणवरूप वेद । स्वयंभ प्रगटला नाद । <br>
तो विचारितां विशद । दों अक्षरीं दिसे ॥ ११ ॥ <br>
पूर्वीं जपप्रसंगीं बोलिलें । हंसाक्षराचें रूप केलें । <br>
अर्थरूपें निर्धारिलें । ते गायत्री हेचि ॥ १२ ॥ <br>
येथून प्रगटल्या मात्रा । वेगळाल्या पन्नास पवित्रा । <br>
पहिल्या दोन स्वतंत्रा । मेळवितां बावन ॥ १३ ॥ <br>
अकारादि वर्ण सोळा । वेगळाल्या पन्नास पवित्रा । <br>
कादिस्पर्श निर्मळा । हापंचविसांचा मेळा । यरादि सात ॥ १४ ॥ <br>
हक्ष हीं दोन्ही अक्षरें । मिळाअं पन्नास होती सारे । <br>
इतुक्यामाजीही अकारें । वस्ति कीजे ॥ १५ ॥ <br>
अकारचि रूप याचें । दिसणें तें उकाराचें । <br>
कारणत्वें मकाराचें । राहणें असे ॥ १६ ॥ <br>
एवं ह्या मातृका सर्व । इतुक्यांचें बीज प्रणव । <br>
हा अवघा वेदराव । पुरुषकृत नव्हे ॥ १७ ॥ <br>
शब्दब्रह्म हा इतुका । वाणी ज्या कां परादिका । <br>
त्यांमाजी वास्तव्य एका । वेदरायाचें ॥ १८ ॥ <br>
मागें पुढें मात्रा उमटत । तेणें शब्द होती अनंत । <br>
पुढें विस्तारिला बहुत । विरिंच्यादिमुखें ॥ १९ ॥ <br>
झालें वेदाचें निरूपण । आतां कैसें अध्ययन । <br>
त्याचेही प्रकार दोन । साधकसिद्धभेदें ॥ ६२० ॥ <br>
उपनिषदांचें पठण । अथवा गुरुमुखें श्रवण । <br>
अन्य सर्व उपेषून । इतुकाचि छंद ॥ २१ ॥ <br>
हें साधकाचें लक्षण । अध्ययन तेंचि मौन । <br>
आतां ऐका सावधान । मौन ज्ञात्याचें ॥ २२ ॥ <br>
अवघें ब्रह्म कळलें । पाप पुण्यही सांडिलें । <br>
तिळोदकचि दिधलें । उत्तमाधमभावा ॥ २३ ॥ <br>
एक ब्रह्म परिपूर्ण । तेथें कैचें द्वैतभान । <br>
एकला क्रीडे अनुदिन । उत्थान ना समाधि ॥ २४ ॥ <br>
अवघ्या ह्या मातृका वेद । निर्धार झाला अभेद । <br>
मग जो जो मुखीं निघे शब्द । तें तें अध्ययन ॥ २५ ॥ <br>
बरें वाईट न म्हणे । सत्य मिथ्या उच्चारूं नेणे । <br>
मुखा आलें तें बोलणें । हेंचि मौन ॥ २६ ॥ <br>
वाणी सैर बडबडी । परी द्वैत झालें देशधडी । <br>
वीट किंवा आवडी । दोन्ही नाहीं ॥ २७ ॥ <br>
ऐसें ज्ञात्याचें मौन । साधकाचें श्रवणमनन । <br>
एवं झालें निरूपण । मौनाचें ऐसें ॥ २८ ॥ <br>
मुखीं घालून दांतखिळी । सैर आशा केली मोकळी । <br>
तें मौन नव्हे आगळी । अविद्या माया ॥ २९ ॥ <br>
असो मनाचें अनुसंधान । जया बोलिजे ब्रह्मचिंतन । <br>
हेंचि ज्ञानियाचें ध्यान । सर्वदा होय ॥ ६३० ॥ <br>
ध्येय ब्रह्म परिपूर्ण । तयचें क्कैसें दर्शन । <br>
जेथें निवर्ते वाणी मन । ध्याना अवलंब केवीं ॥ ३१ ॥ <br>
ऐसें आक्षेपितां परी । बोलिजेतें निर्धारीं । <br>
जें जें दिसेल आकारीं । तें तें ब्रह्म नव्हे ॥ ३२ ॥ <br>
मनासी जितुकें कळलें । तें तेंही सर्व नाथिलें । <br>
वाणी मनही उपेक्षिलें । विकार म्हणोनी ॥ ३३ ॥ <br>
ऐसे नव्हे नव्हे म्हणतां । त्यागिलें वेगळें भासतां । <br>
जें कां न ये त्यागितां । आणि घेतांही न ये ॥ ३४ ॥ <br>
ध्याता आणि ग्राहक । दोन्ही नसतां जें एक । <br>
उरे निषेध अंतक । अधिष्ठानमात्र ॥ ३५ ॥ <br>
ऐसें जें कांहीं उरे । तेंचि ध्येय निर्धारें । <br>
त्या शून्य म्हणतां उत्तरें । बोलिजे ऐका ॥ ३६ । <br>
दीप जेणें मालविला । मालविता त्यासवें मेला । <br>
तरी नाहींपणा देखिला । दीपाच कोणे ॥ ३७ ॥ <br>
तैसें मन वाचा त्यागिलें जेणें । त्यागिता विचार त्यासवें जाणे । <br>
सर्वांचाही अंत देखणें । शून्य तरी तैसा ॥ ३८ ॥ <br>
तस्मात मन वाणी विचार । शून्यासहित भास मात्र । <br>
जातां उरे ज्ञप्तिमात्र । ध्येयरूप ब्रह्म ॥ ३९ ॥ <br>
तें निजांगेंचि आपण । निश्चयज्ञानें बाणली खूण । <br>
याचि नांवे प्रदर्शन । जे भेटी आपुली ॥ ॥ ६४० ॥ <br>
व्यतिरेकें ऐसें जाणता । तेंचि देखे कार्याआंतौता । <br>
सत्यावीण भास के‍उता । दिसे डोळां ॥ ४१ ॥ <br>
ऐसे हौनि अन्वय । पदार्थमात्रीं देखे ध्येय । <br>
हा सर्वदा आठव होय । हेंचि ध्यान ॥ ४२ ॥ <br>
चिंतनशब्दें स्फुरण । साधकासी अनुसंधान । <br>
सिद्धासी सम्रण विस्मरण । दोन्ही नसती ॥ ४३ ॥ <br>
एऐसें ज्ञात्याचें ध्यान । नलगे एकांत आसन । <br>
जेथें जेथें जाय मन । तो तो ब्रह्मसमाधि ॥ ४४ ॥ <br>
हें न जाणतां अज्ञान । कळेंचि मन आवरून । <br>
करिती मूर्तीचें ध्यान । जाउनी एकांती ॥ ४५ ॥ <br>
मूर्ती आठवितां अंतरीं । तेथें आली दिव्य नारी । <br>
तें विवेकें सारिली जरी । तों श्वान देखे ॥ ४६ ॥ <br>
पूजासहित्य अर्पितां । सर्प विंचूं होती पाहतां । <br>
ऐसे तुतक ध्यन करितां । काय होतें ॥ ४७ ॥ <br>
जें जें दिसतें भासतें । ब्रह्मचि कां नव्हे तें तें । <br>
अखंड ध्यानचि निश्चितें । विचारें न कळे ॥ ४८ ॥ <br>
अखंड ध्यान हें न कळे । अज्ञानद्वैत न मावळे । <br>
बळेंचि झांकितां डोळे । ध्यान न घडे ॥ ४९ ॥ <br>
असो ये रीतीं मौन । झालें श्लोकीं निरूपण । <br>
आतां ज्ञात्याचें भोजन । पुढिलें श्लोकीं ॥ ६५० ॥ </p> <br>
<p class="shl">अतीतानागतं किंचित् न स्मरामि न चिंतये । <br>
रागद्वेषं विना प्राप्तं भुंजाम्यत्र शुभाशुभम् ॥ १५ ॥ </p> <br>
<p class="ovi">मागील झालें न स्मरतां । होणार न चिंतितां । <br>
रागद्वेषविण येथें येतां । भोगितों शुभाशुभ ॥ ५१ ॥ <br>
मागें भोगिलें राज्यपद । अथवा अत्यंत आपद । <br>
नाना सुखदुःखद्वंद्व । त्याचें स्मरण् टाकिलें ॥ ५२ ॥ <br>
अहा महत्सुख गेलें । अंतरीं दुःखें तळतळिलें । <br>
कीं दुःख सरतां बरें झालें ।आठवी दोन्ही ॥ ५३ ॥ <br>
हेंही स्मरेना ऐसें । कारण त्यां सत्यत्व नसे । <br>
स्वप्नमाजी भासले जैसे । व्याघ्रस्त्रियादि ॥ ५४ ॥ <br>
तोचि जागा होऊनी ।व्याभ्र जातां बरें मानी । <br>
स्त्रीसुख अंतरलें म्हणोनी । कोणी तळमळीना ॥ ५५ ॥ <br>
तैसे हे विषय सर्व । मिथ्य्त्वें गेलें रूपनांव । <br>
दुःखरूप कीं अपूर्व । सांडिलीं दोन्ही ॥ ५६ ॥ <br>
मागें देहा दुःख झालें । अथवा सुखचि भोगिलें । <br>
स्वप्नापरी तें त्यागिलें । नाठवी मन ॥ ५७ ॥ <br>
तैसाचि पुढें कोण समय । सुख कीं दुःख प्राप्त काय । <br>
याचें चिंतनचि न होय । निर्धारेंसीं ॥ ५८ ॥ <br>
होणार जें तें आधीं । न होणार तें नव्हे कधीं । <br>
ऐसी होतां दृढबुद्धी । चिंतन कासया ॥ ५९ ॥ <br>
एवं गेले तें न स्मरे । पुढें न चिंती होणारें । <br>
प्रारब्धाचेनि अनुकारें । जे जे प्राप्तभोग ॥ ६६० ॥ <br>
ते रे द्वेष प्रीति टाकुनी । भोगिता शुभाशुभ दोन्ही । <br>
पापपुण्याची काहाणी । नेणे सर्वथा ॥ ६१ ॥ <br>
प्रारब्ध कैसें ज्ञात्यासी । ऐसें जरी कल्पिसी । <br>
तरी कर्मावीण देहासी । राहणें न घडे ॥ ६२ ॥ <br>
संचित ज्ञानें जळालें । अहंतेवीण क्रियमाण गेलें । <br>
प्रारब्ध देहासी उरलें । भोगमात्र निमे ॥ ६३ ॥ <br>
देहचि आपण नव्हे । तरी प्रारब्ध कोठें आहे । <br>
देह निमालें कीं राहे । त्या संबंध नसे ॥ ६४ ॥ <br>
आत्मा देहरूप होईना । देहासी प्रार्ब्ध सोडीना । <br>
देहाचें रूप हें जाणा । प्रारब्ध कर्म ॥ ६५ ॥ <br>
असो ऐसे प्रारब्ध भोगिआं । सुखदुःख न पावे ज्ञाता । <br>
हर्षशोकाची नसे वार्ता । प्रियद्वेश्यही नाहीं ॥ ६६ ॥ <br>
द्रव्य स्त्रिया प्राप्त होतां । प्रीति उपजेना चित्ता । <br>
सर्पादि भयंकर पाहतां । द्वेषही न करी ॥ ६७ ॥ <br>
अथवा गृह ग्राम त्यजावें । सुखें अरण्य सेवावें । <br>
हेंही नेणे स्वभावें । प्राप्त तें भोगितो ॥ ६८ ॥ <br>
हें पुण्यात्मक आचरावें । हें पापात्मक त्यागावें । <br>
हेंही नेणें स्वभावें । प्राप्त तें भोगितो ॥ ६९ ॥ <br>
अथवा हें पाचि करूण् । पुण्य कदाही नाचरूं । <br>
ऐसाही नेणे प्रकारू ।प्राप्त तें भोगितो ॥ ६७० ॥ <br>
मी भोगितां हें वचन । ज्ञात्यासी कैस अभिमान । <br>
म्हणसी तरी सावधान । श्रवण करीं ॥ ७१ ॥ <br>
आत्मा देहावेगळा असतां । मी देहचि वाटे नेणतां । <br>
हे मुख्य जाणावी अहंता । बंधासी मूळ ॥ ७२ ॥ <br>
मी देह हे जालें दृढ । निरभिमानता दाकह्वी मूढ । <br>
तो मी मी म्हणतां द्वाड । बंधनींच पडे ॥ ७३ ॥ <br>
तैसा हा ज्ञाता नव्हे । निरभिमनता खरी आहे । <br>
आपण आत्मा हा दृढ राहे । विश्चय बुद्धीसी ॥ ७४ ॥ <br>
अहंकारादि देहांअ । जीं जीं तत्त्वें भिन्न भासत । <br>
तीं तीं मी हा संकेत । स्वप्नींही नव्हे ॥ ७५ ॥ <br>
जड चेतन वेगळें केलें । सत्य मिथ्या निवडिलें । <br>
सत्य तेंचि निश्चया आलें । आपण ऐसें ॥ ७६ ॥ <br>
ऐसें झालें ग्रंथिभेदन । चैतन्य आत्मा परिपूर्ण । <br>
त्याहून वेगळा अभिमान । पुन्हां एक नव्हे। ॥ ७७ ॥ <br>
मिथ्यात्वें हा अहंकार । तयाचे दोन प्रकार । <br>
एक शास्त्रोक्त साचार । दुजा लौकिकी ॥ ७८ ॥ <br>
मी असंग परिपूर्ण । ध्येय ध्याता ध्यानेंवीण । <br>
ऐसेंचि आठवी मन । अभिमान हा शास्त्रोक्त ॥ ७९ ॥ <br>
मी पाहतों मी चालतों । मी देतों मीचि घेतों । <br>
ऐसा लौकिकी बोलतो । परी बंधरूप नव्हे ॥ ६८० ॥ <br>
अंतरीं गांठी सुटली । बाह्यव्यवहारी दिसली । <br>
वरीवरी अहंता दाविली । ते काय तया बाधी ॥ ८१ ॥ <br>
असो ज्ञाता सर्व करितां । पापपुण्याची नसे चिंता । <br>
बरे वाईट भोग येतां । भोगितो सुखें ॥ ८२ ॥ <br>
शब्द बोलतां ऐकतो । वस्तुमात्राचा स्पर्श घेतो । <br>
जें जें दिसेल तें तें पाहतो । बरें कीं वाईट ॥ ८३ ॥ <br>
मुखी आतुडें तेंखातो । येईल त्याचा गंध घेतो । <br>
मुखा आलें तें बोलतो । बरें की वाईट ॥ ८४ ॥ <br>
कोणी कांहीं देतां घेतो । कोणी कांहीं मागतां देतो । <br>
कांहीं करितां करूं लागतो । बरें की वाईट ॥ ८५ ॥ <br>
जिकडे पाहिजे तिकडे जातो । भलते स्थानीं विसर्ग करितो । <br>
अंतःकरणींही आठवितो । बरें की वाईट ॥ ८६ ॥ <br>
संकल्प होय तो करितो । त्याचा निश्चयही दृढ होतो । <br>
आठवेल तें चिंतितिओ । बरें की वाईट ॥ ८७ ॥ <br>
आवडे तयाची अहंता । आवडे तयाची ममता । <br>
वर्तणूक जे पाहतां निराग्रहेंचि ॥ ८८ ॥ <br>
पाहिजे तया शिकवितो । पाहिजे तया उपेक्षितो । <br>
पाहिजे तया सर्व देतो । निराग्रहेंचि ॥ ८९ ॥ <br>
पाहिजे तेथें पडतो । पाहिजे तेव्हां उठून जातो । <br>
पाहिजे तोंवरी राहतो । निराग्रहेंचि ॥ ६९० ॥ <br>
कोणी पूजितां पूजा घेतो । कोणी गांजितां सोशितो । <br>
निंदा स्तवनही ऐकतो । निराग्रहेंचि ॥ ९१ ॥ <br>
कोणी घालितां स्नान करितो । कोणी वाढितां अन्न खातो । <br>
कोणी नेसवितां नेसतो । निराग्रहेंचि ॥ ९२ ॥ <br>
बोलाइतां जवळी येतो । ढकलून देतां मागें जातो । <br>
केव्हां स्वतंत्रही राहतो । निराग्रहेंचि ॥ ९३ ॥ <br>
पराधीनचि राहावें । किंवा स्वतंत्रचि असावें । <br>
ऐसाही नेमु न संभवे । आग्रहावीण ॥ ९४ ॥ <br>
असो हें किती बोलावें । जितुकें करणें भोगणें सर्वें । <br>
पापपुण्यात्मक आघवें । प्राप्त होतां भोगितो ॥ ९५ ॥ <br>
प्राप्त तितुकें करावें । अप्राप्त तितुकें त्यागावें । <br>
केलें तं आतां न स्मरावें । होणारें न चिंती ॥ ९६ ॥ <br>
बहु काय स्थिती बोलावी । मागील क्षणही नाठवी । <br>
पुढील क्षणाची उठाठेवी । सर्वथा नाहीं ॥ ९७ ॥ <br>
प्रस्तुत जितुकें पुढें आलें । तें तें सुखेंचि भोगिलें । <br>
भोगून पाहिजे सारिलें । म्हणोनियां ॥ ९८ ॥ <br>
अथवा गतगोष्टी बोलतो । पुढें अमुक करूं म्हणतो । <br>
परी सुखदुःखें शिणेना तो । इतरांऐसा ॥ ९९ ॥ <br>
बाळ जैसा क्रीडतां । करूं न करूं नसे वार्ता । <br>
पाप कीं पुण्य त्याचे चित्ता । न ये कधी ॥ ७०० ॥ <br>
बाळ नेणतेपणें कनिष्ठ । ज्ञाता सर्वज्ञत्वें वरिष्ठ । <br>
उभयांसी नाहीं कचाट । विधिनिषेधांचें ॥ १ ॥ <br>
कांहीं कळे कांहीं न कळे । ज्ञा असून आंधळे । <br>
विधिनिवेधांचे सांकळे । बांधिले तेचि ॥ २ ॥ <br>
ज्ञाता निजांगें पूर्ण ब्रह्म । तेथें कैंचा उरे नेम । <br>
अवघें जाऊनि रूपनाम । स्व‍इच्छा क्रीडे ॥ ३ ॥ <br>
ज्ञानियाची उंच पदवी । पुण्यमार्गीं तनु वर्तावी । <br>
पापाची प्रवृत्ति न व्हावी । कोणते काळीं ॥ ४ ॥ <br>
बाप हो ऐसी आशंका । सर्वथैव करूं नका । <br>
वर्ततो देहमात्र तितुका । प्रारब्धाधीन ॥ ५ ॥ <br>
प्रारब्धभोगाचें अक्षर । पुसी कोण पुरुषार्थी नर । <br>
मागें झाले पुढें होणार । कर्मगती वर्तती ॥ ६ ॥ <br>
प्रारब्ध नासूं म्हणताण् कोडें । तरी जनकादि काय वेडे । <br>
जो ज्या क्षणीं भोग आतुडे । समानत्वें भोगिती ॥ ७ ॥ <br>
चक्र जैसें फिरविलें । उजवें डावें फिरे उगलें । <br>
तैसे हें कर्माचें प्रेरिलें त्या रीतीं वर्ते ॥ ८ ॥ <br>
चक्राचें भ्रमण सरे । तरी आपेंआप थिरे । <br>
प्रारब्ध भोगोनि वोसरे । मग देह कैंचा ॥ ९ ॥ <br>
असो देह मेले कीं राहिले । पुण्यमार्गीं कीं पाप आचरिले । <br>
तेणे समाधानाचें झाले । उणे काय ॥ ७१० ॥ <br>
पापपुण्य हे कल्पना । करून भेडसावी अज्ञाना । <br>
बागुल जैसा बाळपणा । माजी सत्य ॥ ११ ॥ <br>
हें ज्ञानियां नसे सांकडें । नामरूप सर्वही उडे । <br>
जें जें येतां दृष्टीपुढें । अस्तिभातिप्रियत्वें ॥ १२ ॥ <br>
तेणेंवीण नाहीं सर्व । म्हणोनि तेंचि अपूर्व । <br>
ऐसा बाणला स्वानुभव । निश्चयेंसी ॥ १३ ॥ <br>
आतां देह तरी कोठें असे । कोणा प्रारब्ध उरलेंसे । <br>
ज्ञाता अखंड एकरसें । पूर्णब्रह्म निजांगें ॥ १४ ॥ <br>
कैंचा देह कैंचा प्राण । कैंचें इंद्रिय कईचें मन । <br>
कैंची बुद्धी अंतःकरण । पूर्णब्रह्म ॥ १५ ॥ <br>
कैंचा विषय कईची साधनें । कैचें भोग कैंचें भोगणें । <br>
कैंचा कर्ता भोक्ता जाणणें । पूर्णब्रह्म ॥ १६ ॥ <br>
कैचें संचितक्रियमाण । कैचें प्रारब्धीं वर्तन । <br>
कैचें असे पापपुण्य । पूर्णब्रह्म ॥ १७ ॥ <br>
कैंचा आहारविहार । कैंचा घडेल आचार । <br>
कैंचें बाह्य अभ्यंतर । पूर्णब्रह्म ॥ १८ ॥ <br>
कैंचा ग्राम कैंचा देश । कैंची स्त्री अकिंचा पुरुष । <br>
कैंचा काम कैंचा विलास । पूर्णब्रह्म ॥ १९ ॥ <br>
कईची जागृती । कैंचें स्वप्न । कैंची सुषुप्ती अज्ञान । <br>
कैंची अविद्या बंधन । पूर्णब्रह्म ॥ ७२० ॥ <br>
कैंचा बाप कईचा पुत्र । कैंचा शत्रु कईचा मित्र । <br>
कैंचे स्वजन कुलगोत्र । पूर्णब्रह्न ॥ २१ ॥ <br>
कैंची जाति कईचें कर्म । कैंचा अधर्म कैंचा धर्म । <br>
कैंचा वर्ण कैंचा आश्रम । पूर्णब्रह्न ॥ २२ ॥ <br>
कैंचा रंक कैंचा राजा । कैंचे पालन कोठें प्रजा । <br>
मीतूंपणा कैंचा दुजा । पूर्णब्रह्न ॥ २३ ॥ <br>
कैंची भूमि आप कैंचें । कैंचा वायु तेज कैंचें । <br>
कैंचा शब्द आकाश कैंचें । पूर्णब्रह्न ॥ २४ ॥ <br>
कैंचा मेरु कैंचा समुद्र । कईचा सूर्य कैंचा चंद्र । <br>
कैंचा यम कैंचा इंद्र । पूर्णब्रह्न ॥ २५ ॥ <br>
कैंचें वैकुंठ कैंचा कैलास । कैंचा सत्यलोकीं वास । <br>
कैंचे देवदैत्यराक्षर ।पूर्णब्रह्न ॥ २६ ॥ <br>
कैंची शिव कैंचा विष्णु । कैंचा राम कैंचा कृष्णु । <br>
कैंचा आणिला चतुराननु । पूर्णब्रह्न ॥ २७ ॥ <br>
कैंचा वेद शास्त्र कैंचें । कईची विभक्ति ज्ञान कैंचें । <br>
कैंचे साधन श्रवण कैंचें पूर्णब्रह्न ॥ २८ ॥ <br>
कैंचे मनन निदिध्यासें । साक्षात्कार कोठें असे । <br>
समाधिउत्थान कायसें । पूर्णब्रह्न ॥ २९ ॥ <br>
कैंचा बंध कैंचा मोक्ष । कैंचा द्रष्टा कैंचा साक्ष । <br>
कैंचा सिद्धांत पूर्वपक्ष । पूर्णब्रह्न ॥ ७३० ॥ <br>
कैंचें ध्येयध्याताध्यान । कैंचें ज्ञेयज्ञाताज्ञान । <br>
कैंचे साध्यासाधकसाधन । पूर्णब्रह्न ॥ ३१ ॥ <br>
कैंची माया कैंचे गुण । कैंचा जीव कैंचा ईशान । <br>
कैंचें द्वैताद्वैतभान । पूर्णब्रह्न ॥ ३२ ॥ <br>
कैंचा प्रपंच कैंचा परमार्थ । कैंचा अनर्थ कैंचा अर्थ । <br>
कोण सेवक कैंचा नाथ । पूर्णब्रह्न ॥ ३३ ॥ <br>
कैसा मात्रात्मक ॐकारु । कैंचा करणें विचारु । <br>
कैंच शिष्य कैंचा गुरु । पूर्णब्रह्न ॥ ३४ ॥ <br>
कोठें बाळी बुगडी कांकण । एकचि असतां सुवर्ण । <br>
तैसीं नामें भिन्नभिन्न । एक ब्रह्म असतां ॥ ३५ ॥ <br>
त्या त्या पदार्थीं पाहतां । पापरूपाची नसे वार्ता । <br>
अवघें ब्रह्मचि तत्त्वतां । विलसत असे ॥ ३६ ॥ <br>
तोचि गुरु तोचि प्रणव । शिष्यही त्यासीच आले नांव । <br>
तेचि माया जीवशिव । भेदचि नाहीं ॥ ३७ ॥ <br>
तोचि ब्रह्माविष्णुमहेश । तोचि इंद्रचंद्रादिदिनेश । <br>
दैत्यमानवराक्षस । भेदचि नाहीं ॥ ३८ ॥ <br>
पंचभूतें चारी खाणी । स्थावरजंगमादि मिळोनी । <br>
कीटकपाषाण नाना स्थानीं । भेदचि नाही ॥ ३९ । <br>
जितुकें दिसएं भासतें । बरें वाईट कल्पिजेतें । <br>
विषयादि व्यवहारातें । भेदचि नाहीं ॥ ७४० ॥ <br>
ऐसा नामरूपेंवीण । प्राप्त विषय भोगी जाण । <br>
गेलें होणार हें चिंतन । स्मरे ज्ञाता ॥ ४१ ॥ <br>
अथवा अतीत अनागत । काय ऐसें कोणी पुसत । <br>
तरी चिद्‍रूप समस्त । उत्तर दिधलें ॥ ४२ ॥ <br>
न स्मरे न चिंती ऐसें नव्हे । तरी स्मरतो चिंतितो सर्वदा हें । <br>
ऐसा काक्वर्थ येथें वाटतीहे । परी तो आठवून पूर्णाचा ॥ ४३ ॥ <br>
तस्मात् मागें झालें पुढे होणार । तें तें ब्रह्मचि चिन्मात्र । <br>
मध्येंही जो जो भोगमात्र । निजांगें ब्रह्म ॥ ४४ ॥ <br>
ऐसें ज्ञात्याचें भोजन । जयाचें पूर्ण समाधान । <br>
हें न ठकेचि आचरण साधकासीही ॥ ४५ ॥ <br>
तया साधनाचा विधी ।विघ्नकर जें त्या निषेधी । <br>
असो ज्ञात्याचा सामाधी । ज्ञाताची जाणे ॥ ४६ ॥ <br>
देवदत्ता सावध अससी । किंवा नाहीं सांग मजसीं । <br>
बोलिले ज्ञात्याचे आचरणासी ऐकिलें कीं ॥ ४७ ॥ <br>
येथें क्रिया ते कोणती । सांग बापा मजप्रती । <br>
इतुकींही लक्षणें मागुती । अनुवादें बोलूं ॥ ४८ ॥ <br>
विचाररूप प्रातःस्मरण । साधकासी अनुसंधान । <br>
कीं ज्ञात्याचे साधन । लक्षण पहिलें ॥ ४९ ॥ <br>
शौचविधि त्याहून काय । भिन्न असे गा उपाय । <br>
स्नान तेंही अद्वय- । ज्ञानरूपचि ॥ ७५० ॥ <br>
अघमर्षण संध्या पवित्र । जप तर्पण अग्निहोत्र । <br>
ज्ञानरूपचि स्वतंत्र । लक्षण त्याचें ॥ ५१ ॥ <br>
अर्चन मौन आणि ध्यान । बारावें असे भोजन । <br>
काय असे ज्ञानेंवीण । इतुक्या ठायीं ॥ ५२ ॥ <br>
नाममात्र वेगळालें । परी तें एकरूप संचलें । <br>
यासी भेद तरी कोण बोले । क्रियारूप ॥ ५३ ॥ <br>
एवं झालें निरूपण । तेरा श्लोकीं आचरण । <br>
ज्ञानियाचें समाधान । ध्येयध्यान साधका ॥ ५४ ॥ <br>
ऐसा बोलून आचार । मौनें राहती शंकर । <br>
सर्व ऐकोनि साचार । देवदत्तें ॥ ५५ ॥ <br>
अंतःकरण कैसें झालें । कीं मेघें भूमीतें भिजविलें । <br>
तैसें श्रोत्रद्वारा आलें । गुरुवचनामृत ॥ ५६ ॥ <br>
बाह्य न जातां एक कण । अर्थ अवघा केला प्राशन । <br>
त्याचेंचि लागलें ध्यान । चतुष्टयासी ॥ ५७ ॥ <br>
इंद्रियां दिधलीं कपाटें । मनादि धांवती नेटें । <br>
अर्थसमुद्रीं ओहटे । जैसें जलचर ॥ ५८ ॥ <br>
कीं आकाशीं पक्षी उडती । अंतःकरणें तैसीं धांवती । <br>
अर्थसमुद्रीं बुड्या देती । उसळती वरी ॥ ५९ ॥ <br>
परी त्या ज्ञानरूप अर्थाचा । लागे कोणा अंत साचा । <br>
मग तो शिणूनि विस्मयाचा । आश्रय करी ॥ ७६० ॥ <br>
म्हणे काय ज्ञात्याचा आचार । काय ज्ञात्याचा विचार । <br>
काय ज्ञात्याचा प्रकार । बोलिला नवचे ॥ ६१ ॥ <br>
अहा अहा हे कोण स्थिती । अहा अहा हे कोण रीती । <br>
अहा अहा हे सुखमूर्ती । धन्य ज्ञाते ॥ ६२ ॥ <br>
धन्य धन्य ते साधक । जयां ध्येयमात्र ब्रह्म एक । <br>
आतां ऐसें ज्ञानकौतुक । मज प्राप्त कधीं ॥ ६३ ॥ <br>
लालुची कैसी गुंतली । कीं दुष्काळीं जैसीं मिडलकलीं । <br>
अन्न देखतां धांवती वहिलीं । कोणी मारितांही ॥ ६४ ॥ <br>
कीं मुंगी जैसीं साखरीं । कीं पतंग दीपावरी । <br>
कीं व्यभिचारिणी नारी । मनें परपुरुषीं ॥ ६५ ॥ <br>
तैसें झालें देवदत्ता । आधीं पावेन अर्थामृता । <br>
केव्हां सद्‍गुरु होईल दाता । केव्हां भेटेल तें सुख ॥ ६६ ॥ <br>
केव्हां जाईल अज्ञान । केव्हां प्रगटेल ज्ञान । <br>
केव्हां होईल अभिन्न । समाधान केव्हां ॥ ६७ ॥ <br>
पुन्हां विचार मनीं । धन्य माझी सुकृतश्रेणी । <br>
गुरुमूर्ति देखिली नयनीं । आतां मज उणें काय ॥ ६८ ॥ <br>
क्षीरसागरीं पडिला । तो कां राहील भुकेला । <br>
कुबेर जेणें मित्र केला । त्या दरिद्र कैंचे ॥ ६९ ॥ <br>
कामचेनूचे वत्सासी । क्षुधेची चिंता कायसी । <br>
तैसे सद्‍गुरुमाय मजसी । कृपेसहित ओळली ॥ ७७० ॥ <br>
तरी आतांचि सद्‍गुरु बोधिती । होईल भावाची समाप्ती । <br>
सुखेंचि स्वानुभवाप्रती । पावेन आतां ॥ ७१ ॥ <br>
आणिक एक खंती वाटली । जे म्यां गुरुसेवा नाहीं केली । <br>
अहा प्रारब्धा घरबुडी झाली । माझी तेणें ॥ ७२ ॥ <br>
गुरु तरी अति कृपाळु । परी मी काय होय दुर्बळु । <br>
अति लाभ जो दुर्मिळु । तो म्यां अव्हेरिला ॥ ७३ ॥ <br>
अहा हे कोण कैंची भ्रांती । ब्रह्मादि सद्‍गुरु सेविती । <br>
मज वाटे कृपामूर्ती । फळली नाहीं ॥ ७४ ॥ <br>
तुज बोधितों म्हणितलें । परी सेवेसी पात्र नाहीं केलें । <br>
तस्मात् मजसी ठविलें । सद्‍गुरुनाथें ॥ ७५ ॥ <br>
तरी मी बळें देउनि झडी । सेवा करीन आवडीं । <br>
गुरु कोपतांही न सोडीं । मेलियावीण ॥ ७६ ॥ <br>
गुरुसेवा हे सांडून । काय करावें कोरडे ज्ञान । <br>
यावीण कैंचे समाधान । दुसरें असे ॥ ७७ ॥ <br>
गुरुसेवा घडे ज्यासी । तोचि केवळ पुण्यराशी । <br>
ज्ञानभक्ति होती दासी । अनायासें ॥ ७८ ॥ <br>
काया वाचा आणि मन । सेवेसी केलें अर्पण । <br>
आतां माझें हें म्हणता आण । श्रीसद्‍गुरूची ॥ ७९ ॥ <br>
काया हे चरणदासी । करून लावीन सेवेसी । <br>
दिवस कीं नेणतां निशी । सावधान राखीन ॥ ७८० ॥ <br>
अरुणोदयापासून अस्ता । पुन्हां अरुणोदय मागुता । <br>
होंय तोंवरी सेवा करितां उमस नेदीं ॥ ८१ ॥ <br>
जेथें सद्‍गुरु दृष्टी पडे । देह धांवेल तयापुढें । <br>
गुरुमनीं जें जें आवडे । तें तें कोडें करीन ॥ ८२ ॥ <br>
मुखीं अमुक ऐसें म्हणतां । करीं हा उच्चार न होतां । <br>
त्या त्या पदार्थाआंतौता । जाऊन पडेन ॥ ८३ ॥ <br>
मीच दास दासी समग्र । पाककर्ता आणि महार । <br>
मीच असें हकालखोर । झाडेकर मळाचा ॥ ८४ ॥ <br>
प्रकार सेवेचा जितुका । एकलाचि करीन तितुका । <br>
साह्य न करींच अनेकां । विभागियांसी ॥ ८५ ॥ <br>
बहु काय बोलणें असे । क्षणही सेवेवीण न सोसे । <br>
अखंड मस्तकींच सौरसें । आज्ञा वाहीन प्रभूची ॥ ८६ ॥ <br>
देहाच्या पादुका सुंदर । गुरुचरणीं शोभती फार । <br>
केंस हे झाडिती केर । अंगणींचा ॥ ८७ ॥ <br>
देह शय्येचा पलंग । देह बैसावया चौरंग । <br>
देह हेचि सुरंग । चालती भूमि ॥ ८८ ॥ <br>
जेथें पडती रजःकण । तेथें माथा वोवडीन । <br>
गुरु जीवरी करिती स्नान । रंगशिला ती देह ॥ ८९ ॥ <br>
जया उदका श्रीगुरूचे । पादपद्म लागती सांचे । <br>
तेंचि तीर्थ स्नानपानाचें । येर ते अपवित्र ॥ ७९० ॥ <br>
बहु काय बोलूं पुढती । गुरुचरणीं देहा ची समाप्ती । <br>
जेथें रजःकणाची माती । तेथें रक्षा मिळेल ॥ ९१ ॥ <br>
हें असो मरणाउपरी । देखें कवण निर्धारीं । <br>
देह आहे जों तोंवरी । सेवाचि करूं ॥ ९२ ॥ <br>
काय करील गुरुसेवा । वाणी रंगेल गुरुनांवा । <br>
अंतःकरणामाजी ठेवा । गुरुमूर्तीचा ॥ ९३ ॥ <br>
जितुका देहांईल समुदाय । तितुकिया सेवाचि उपाय । <br>
गुरुसेवेपरतें काय । कोणा काज असे ॥ ९४ ॥ <br>
देह हेंचि दिच्=व्य देऊळ । हृदय तेंचि अंतरस्थळ । <br>
प्राण हे भूमि केवळ । उपप्राण चांदोवे ॥ ९५ ॥ <br>
मध्यें उंच सिंहासन । तें हें मुख्य अंतःकरण । <br>
मन बुद्धि चामरें दोन । जीव तो छत्र ॥ ९६ ॥ <br>
वित्त होय चोपदार । छडीदार अहंकार । <br>
बंदीजन गाती बडिवार । चारही वाचा ॥ ९७ ॥ <br>
वेदसारांश तांबुलाचा । मुखापासून द्रव त्याचा । <br>
श्रोत्रेंद्रियां येथींचा । पीकग्रहणाधिकार ॥ ९८ ॥ <br>
त्याचा ही घाली विंजणा । चक्षु हा आरिसा देखणा । <br>
जिव्हा लागलीसे पाना । चरणामृताच्या ॥ ९९ ॥ <br>
घ्राण होऊनियां भ्रमर । आमोद घेईल सत्वर । <br>
पाणींद्रियें राहती दूर । तयां रीग कैंचा ॥ ८०० ॥ <br>
तेव्हां होऊनि द्वारपाळ । संतोष पावे केवळ । <br>
पादेंद्रियें ईं सर्वकाळ । प्रदक्षिणा करिती ॥ १ ॥ <br>
सख्य करून जिव्हेचें । उच्छिष्ट पावे रसाचें । <br>
तेणें सुखें बाहेरी नाचे । उपस्थेंद्रिय ॥ २ ॥ <br>
पायूसी अधिकार थोर । सर्व झाडी तेथिंचा केर । <br>
पंचविषय जे सत्वर । पाहिजे तें पुरविती ॥ ३ ॥ <br>
कामासी आवडी भारी । गुरूचा झाला कामारी । <br>
सेवा चुके जो निर्धारीं । क्रोध त्यावरी योजिला ॥ ४ ॥ <br>
असो ऐसे सेवाधार । दिननिशी होती तत्पर । <br>
वैराग्य विवेक विचार । आले सत्वर धांवूनी ॥ ५ ॥ <br>
म्हणती आम्हां सद्‍गुरूची । अवडी मोठी सेवेची । <br>
कांहीं मुशारा न मागतांची । गुरुसन्निध राहूण् ॥ ६ ॥ <br>
मग धांवूनियां चित । हातीं धरूनियां त्वरित । <br>
गुरुचरणीं केलें रत । अखंड सदा ॥ ७ ॥ <br>
जे जे परमार्थीं मिळाले । ते ते सेवाधिकारी केले । <br>
जें जयासी आवडलें । ते दिधलें तयासी ॥ ८ ॥ <br>
ऐसी सेवा पाहतां । आनंद झाला देवदत्ता । <br>
कांहीं खेदाची नसे वार्ता । जन्ममृत्यूची ॥ ९ ॥ <br>
धन्य धन्य सद्‍गुरुनाथा । मह स्वीकारिलें अनाथा । <br>
आतां प्रपंच कीं परमार्था । चाड नाहीं ॥ ८१० ॥ <br>
श्रोते ऐका सावधान । अंतरीं इतुकें झालेंमनन । <br>
देवदत्तें उघडिलें नयन । तों पुढें गुरुमूर्ति ॥ ११ ॥ <br>
मग धांवून चरण धरिले । नेत्रोदकेंचि क्षाळिले । <br>
अंतःकरण प्रेमें भरलें । उठावें न वाटे ॥ १२ ॥ <br>
शंकर मनीं विचारिती । धन्य हा अधिकारी म्हणती । <br>
परीक्षण एक पाहूं निश्चितीं । कौतुक याचें ॥ १३ ॥ <br>
म्हणोनि स्तब्ध राहिले । कांहीं न बोलती उगले । <br>
पुढें देवदत्तें काय केलें । ऐका सर्व सांगतों ॥ १४ ॥ <br>
वारंवार प्रदक्षिणा । पुन्हां घाली लोटांगणा । <br>
बद्धांजली सन्म्ख जाणा । राहिला उभा ॥ १५ ॥ <br>
तों सद्‍गुरु न पाहती । देवदत्त दचकला चित्तीं । <br>
एकाएकी मस्तकीं शक्ती । पडली जैसी ॥ १६ ॥ <br>
कीं मेरु अंगीं कोसळला । किंवा भूमिकंप झाला । <br>
कीं सहस्र विजांचा पडिला । मेळा मस्तकीं ॥ १७ ॥ <br>
प्रळयसूर्य खडतरला । सहस्रावधि मेळा आला । <br>
अग्नि तया साह्य जाला । जाळूं लागला ब्रह्मांड ॥ १८ ॥ <br>
कोरडे झाले सप्तसमुद्र । सूर्यापरी तापला चंद्र । <br>
कीं अमृताचे पाझर । विषतुल्य झाले ॥ १९ ॥ <br>
तप्त पात्रीं फुटे लाही । तैसें चित्त चरफडी पाहीं । <br>
स्वेदपूर्व चालिले देहीं । थरथरां कांपे ॥ ८२० ॥ <br>
नेत्रीं पडली झांपडी । उष्णश्वास घाणें सोडी । <br>
अंतःकरणें झाली वेडीं । कांहीं न सुचे ॥ २१ ॥ <br>
मुद्गलप्रहारें मूर्छितासी । कांहीं न आठवे मानसीं । <br>
देवदत्ता दशा तैसी । कांहीं स्मरेना ॥ २२ ॥ <br>
पंचप्राण एकवटले । नाडीचे द्वार कोंडलें । <br>
देह काष्ठप्राय झालें । मडें जैसें ॥ २३ ॥ <br>
नव्हे स्वप्न नव्हे जागृती । नव्हे मूर्च्छा नव्हे सुषुप्ती । <br>
नव्हे मरणाची रीती । समाधिही नव्हे ॥ २४ ॥ <br>
हे कोण अवस्था म्हणावी । वर्णी ना कोणीही कवी । <br>
यास्तव अनिर्वाच्य जाणावी । दशा ऐसी ॥ २५ ॥ <br>
ऐशा झालिया घटिका दोन । कांहीं सावध जाला प्राण । <br>
तयासवें किंचित मन । उद्‍भवतें जालें ॥ २६ ॥ <br>
घाणीं दाटूनि आला श्वास । जिव्हेचा सर्व गेला रस । <br>
मस्तकीं झाली कुसमुस । न बोलवे ती ॥ २७ ॥ <br>
हस्तें हस्त रगडिले । म्हणे न कळे हें काय झालें । <br>
देह मरोनियां जन्मलें । कीं हें स्वप्न ॥ २८ ॥ <br>
काय झाले प्रयोजन । नेणों कोणतें आलें विघ्न । <br>
मग करें नेत्र पुसून । पाहिली मूर्ति ॥ २९ ॥ <br>
मग आठविलें चित्तीं । जे सद्‍गुरु कांहीं न बोलती । <br>
या हेतू ऐसी रीतीं । अवस्था जाली ॥ ८३० ॥ <br>
पुन्हां झाली कासाविसी । दुःखें तळमळी मानसीं । <br>
अहा सद्‍गुरूनें मजसी । कां उपेक्षिलें ॥ ३१ ॥ <br>
पाहतां सद्‍गुरुकृपेसी । मातेची उपमा कायसी । <br>
ऐसें असतां या समयासी । विपरीत जालें ॥ ३२ ॥ <br>
सहस्र‍अन्यायीं असतां । तयाही नुपेक्षी माता । <br>
आजिचा हा प्रसंग कोणता । न कळे मज ॥ ३३ ॥ <br>
चातकासी ओळला घन । तेथें सुटला प्रभंजन । <br>
मेघ जाती विरळून । तैसा हा अंतराय ॥ ३४ ॥ <br>
या भवानें अति गांजलों । सद्‍गुरूसी शरण आलों । <br>
गुरूनें उपेक्षितां मेलों । आतां कोण रक्षी ॥ ३५ ॥ <br>
हरि हर ज्यावरी रुसले । त्या गुरूनें संरक्षिले । <br>
गुरूनें जया अव्हेरिलें । तया त्राता कोण ॥ ३६ ॥ <br>
परी आतां प्रतिज्ञा ऐसी । सद्‍गुरु वरिलासे मानसी । <br>
जरी उपेक्षिलें मजसी । तरी पदसी न सोडीं ॥ ३७ ॥ <br>
जरी येथें न करिती कृपा । तरी देह कैंचा उरे बापा । <br>
कोण सोसी या संतापा । देहबुद्धीच्या ॥ ३८ ॥ <br>
काय मिळे प्राण सांडितां । ऐसें हें न कल्पीं चित्ता । <br>
गुरुविहरेंचि मागुता । पावेन मी जन्म ॥ ३९ ॥ <br>
कृपा नव्हे एकजन्मीं । तरी सप्त जन्में पावेन मी । <br>
धरीन गुरुचरण अंतर्यामीं । सहसा न सोडी ॥ ८४० ॥ <br>
कृपाघन जरी न ओळे । वांचती काय चातकेमेळे । <br>
तैसी काऊन प्रपंचफळें । देवदत्त वांचेना ॥ ४१ ॥ <br>
जीवनावेगळी मासोळी । वांचे जरी अन्य स्थळीं । <br>
गुरुकृपेंवीण मायामेळीं । देवदत्त वांचेना ॥ ४२ ॥ <br>
मी एकला जरी मरें । काय करतील हे सारे । <br>
परी उणें आलें साचारें । ब्रीदालागीं ॥ ४३ ॥ <br>
बडिवार गात होते वेद । ए व्यर्थचि झाले शब्द । <br>
तस्मात् जाणिजे अर्थवाद । हाही इतरांऐसा ॥ ४४ ॥ <br>
असो आमुचें काय गेलें । जन्मुअमृत्यूच आम्हां भले । <br>
परी ब्रीदावरी घातलें । बिंदुलें हातें ॥ ४५ ॥ <br>
ऐसे न करावें समर्था । कृपादृष्टीं पाहें अनाथा । <br>
कर ठेऊनियां माथां । कुरवाळी मुख ॥ ४६ ॥ <br>
हे सद्‍गुरु कृपापाणी । सत्य करा देववाणी । <br>
सर्व अन्याया क्षमापुनी । पाहीं दीनातें ॥ ४७ ॥ <br>
मग कंठ करोनि मोकळा । दीर्घस्वरें बाहता जाला । <br>
नेत्रद्वारें पूर चालिला । भूमापावेतों ॥ ४८ ॥ <br>
कौतुक आतां पाहसी काय । धांव धांव सद्‍गुरुमाय । <br>
वत्सालागी जैसी गाय । ह्ंबरून चाटी ॥ ४९ ॥ <br>
ऐसें देखोनि श्रीगुरु । सप्रेम दाटले न धरवे धीरु । <br>
मग उठूनि अति सत्वरु । कंठीं मिठी घालिती ॥ ८५० ॥ <br>
गुरुशिष्य एक झाले । सरितासागर मिळाले । <br>
कीं घटाकाश मेळविलें । महदाकाशीं ॥ ५१ ॥ <br>
मग शंकर नेत्र पुसिले । स्वकरें मुख कुरवाळिलें । <br>
मस्तक अवघ्राण केलें । थापटिली पाठी॥ ५२ ॥ <br>
अगा वत्सा परमसखया । कौतुक पाहिलें शिष्यराया । <br>
आम्हीं दुर्मिळ एकुलतिया । उपेक्षूं कैसें ॥ ५३ ॥ <br>
वृद्धपणीं विटाळ जातां । वंध्या जैसी प्रसवे सुता । <br>
तया कैसी अव्हेरी माता । निर्दयपणें ॥ ५४ ॥ <br>
तैसें घडलें आम्हांसी । आतां उपेक्षा ते कैसी । <br>
निर्भय असावें मानसीं । प्राणापैलीकडे तूं ॥ ५५ ॥ <br>
मग देवदतें केले नमन । सुखरूप झालें अंतःकरण । <br>
प्रेमे सद्‍गद नेत्रीं नीवन । कांहीं बोलवेना ॥ ५६ ॥ <br>
सद्‍गुरूंनी धरून हातीं । बैसविलें पूर्वरीतीं । <br>
हस्तें मुख कुरवाळिती । वारंवार ॥ ५७ ॥ <br>
आतां होईं सावधान । बोलिजेतें ब्रह्मज्ञान । <br>
तुझें कैसें भवबंधन । पाःऊं आतां ॥ ५८ ॥ <br>
तुज बोलिलें सदाचरण । तेणें झालें परोक्षज्ञान । <br>
अपरोक्षाची बाणे खूण । ऐसें आतां उपदेशूं ॥ ५९ ॥ <br>
मागें इतुकें निरूपिलें । तें तुवां मौनें श्रवण केलें । <br>
परी कांहीं नाहीं पुसिलें । मर्यादेस्तव ॥ ८६० ॥ <br>
आतां येथें भीड धरिसी । तरी मग कोणा पुसूं जासी । <br>
यास्तव आठवेल जो मानसीं । प्रश्न करी गा ॥ ६१ ॥ <br>
महाप्रसाद जो म्हणोनी । मस्तक ठेविला पुन्हां चरणीं । <br>
सरसावून बैसला श्रवणीं । बद्धांजली पुढें ॥ ६२ ॥ <br>
श्रीगुरु बोलती वचन । ऐक उपदेशाचे लक्षण । <br>
प्रस्तुत वैराग्य आणि ज्ञान । यांचि अवधि बोलूं ॥ ६३ ॥ <br>
सीमा ऐकें ज्ञानाची । तैसीच पूर्ण वैराग्याची । <br>
एका श्लोकीं दोहींची । स्थिती कैसी ॥ ६४ ॥ </p> <br>
<p class="shl">अभयं सर्वभूतानां ज्ञनमाहुर्मनिषिणः । <br>
निजानंदे स्पृहा नान्ये वैराग्यस्यावधिर्मतः ॥ १६ ॥ </p> <br>
<p class="ovi">निर्भयता सर्व भूतांची । ज्ञाते बोलती हेंचि । <br>
अवधि जाणा वैराग्याची । ब्रह्मीं स्पृहा अन्य नसे ॥ ६५ ॥ <br>
भूत म्हणजे झालें । भ्रमेंकरून उद्‍भवलें । <br>
मायादि नामरूप जेतुलें । जीवेशांसह ॥ ६६ ॥ <br>
इतुक्यांचें असतां भय । तें ज्ञानही न होय । <br>
म्हणोनि बोलिजे निर्भय । ज्ञान तेंचि ॥ ६७ ॥ <br>
येथें कोणी मंदमती । एकाचें एक भाविती । <br>
देह अमर करूं म्हणती । योगाभ्यासें ॥ ६८ ॥ <br>
कॄरजाती व्याघ्र सर्प । अथवा वायु अग्नि आप । <br>
अध्यात्मादि ताप देहा न व्हावे ॥ ६९ ॥ <br>
भूतमात्र जितुकें । तेणें देह नासूं न शके । <br>
तया बोलती कौतुकें ज्ञान ऐसें ॥ ८७० ॥ <br>
तरी ऐसें कदा न घडे । देह कधीं तरी पडे । <br>
काळाचे हातीं सापडे । तेव्हां निर्भय कैसा ॥ ७१ ॥ <br>
अरे हें जितुकें उत्पन्न । भय तया असे दारुण । <br>
तेथें देहाची गणती कोण । निर्भयत्वाची ॥ ७२ ॥ <br>
वायु चंद्र आणिअर्क । भयरूपचि असे पावक । <br>
मृत्यूसीही असे धाक । परमेश्वराचा ॥ ७३ ॥ <br>
माया अविद्या नासती । जीवेशही त्यासवें जाती । <br>
तेथें असे काळभीती । कल्पांतरूप ॥ ७४ ॥ <br>
जें जें दिसे भासे । शून्यासहित सर्व नासे । <br>
कालही भय वाहतसे । महाकाळाचें ॥ ७५ ॥ <br>
असो हें सर्व भयरूप । निर्भयत्व नसे अल्प । <br>
एक जाणिजे स्वस्वरूप । अद्वय जें कां ॥ ७६ ॥ <br>
तेंचि एक निर्भय । येर हें बोलणें काय । <br>
द्वैतीं अवश्य भय होय । बोलिली श्रुति ॥ ७७ ॥ <br>
बहु कासया बोलणें । ब्रह जाणे साधकपणें । <br>
तेंही निर्भय न होणें । भिन्नत्वामुळें ॥ ७८ ॥ <br>
यास्तव जो ब्रह्म अभिन्न । सांडूनियां धातृध्यान । <br>
होय निजांगें आपण । तेंचि ज्ञान निर्भय ॥ ७९ ॥ <br>
स्वयें अंगें ब्रह्म झाला । मग कोणाचें भय त्याला । <br>
सर्व नामरूप भ्रमाला । झालें अधिष्ठान ॥ ८८० ॥ <br>
सर्पें रज्जूच खादली । हे वार्ता नाहीं ऐकिली । <br>
तेवी ब्रह्मीं भीति नाहीं बोलिली । नामरूपाची ॥ ८१ ॥ <br>
तस्मात् निर्भय ब्रह्मरूप । तेंचि ज्ञात्याचें स्वरूप । <br>
सर्व भूतांतें आपेंआप । अभय जालें ॥ ८२ ॥ <br>
पूर्ण ज्ञाते ऐसें बोलती । हेचि ज्ञानाची चरम स्थिती । <br>
यावीण अन्य जें म्हणती । तें विपरीत ज्ञान ॥ ८३ ॥ <br>
ऐसी हे सीमा ज्ञानाची । तुज निरूपिली साची । <br>
आतां अवधि वैराग्याची । सावध ऐकावी ॥ ८४ ॥ <br>
नामरूप त्यागावें । अंगें ब्रह्मचि होआवें । <br>
स्वानुभवें तृप्ती पावावें । स्पृहा ऐसी ॥ ८५ ॥ <br>
निजानंदरूपाहूनी । जें जें दिसे भिन्नपणीं । <br>
तें तें मिथ्यात्वें मानीं । शुक्तिरजत जैसें ॥ ८६ ॥ <br>
करूनियां खपुष्पमाळा । कोण शोभे घालितां गळां । <br>
तैसा हा मायिक मेळा । येथें स्पृहा कैंची ॥ ८७ ॥ <br>
तस्मात् मायिकाचा त्याग । ब्रह्मरूप होय अंग । <br>
हेचि अवधि उमग । वैराग्याची ॥ ८८ ॥ <br>
विचारें सर्व त्यागिलें जेणें । त्यागितांही उरूं न देणें । <br>
साधकही अभिन्न होणें । हेंचि वैराग्य ॥ ८९ ॥ <br>
ब्रहादितृणांत । अर्थात् होती मिथ्याभूत । <br>
मी पणाचा होता अंत । वैराग्य लाभे ॥ ८९० ॥ <br>
ऐसिया वैर्ग्यावीण । कदा न राहे ब्रह्मज्ञान । <br>
आणि पूर्ण नसतां ज्ञान । वैराग्यही नव्हे ॥ ९१ ॥ <br>
तस्मात् ज्ञान वैराग्य दोन्ही । एकमेकां साह्यपणीं । <br>
जैसे अंध पंगूं मिळोनी । मार्ग चालती ॥ ९२ ॥ <br>
ज्ञान पंगू वैराग्यावीण । वैराग्य अंध नसतां ज्ञान । <br>
एवं मिळती हीं जरी दोन । समाधान तेव्हां ॥ ९३ ॥ <br>
वैराग्यें नामरूप त्यागावें । ज्ञानें ब्रह्म तें जाणावें । <br>
पुढें द्वैत टाकून व्हावें । निजांगें ब्रह्म ॥ ९४ ॥ <br>
हें ऐकोनि देवदत्त । नम्रपणें प्रश्न करीत । <br>
जरी निजांगें ब्रह्म होत । तया लाभ दोहींचा ॥ ९५ ॥ <br>
तरी आतां जी सद्‌गुरु । सांगा उपाय कोणता करूं । <br>
निजांगें ब्रह्म निर्धारू । होईन कैसा ॥ ९६ ॥ <br>
गुरु म्हणती आधीं जाणावें । ब्रह्मज्ञान प्रांजल व्हावें । <br>
मग हळू हळू स्वभावें । होइजे अंगें ॥ ९७ ॥ <br>
ब्रह्मज्ञान होय कैसें । आक्षेपिसी जरी ऐसें । <br>
तरी श्रवणमननेंवींअ नसे । साधन दुसरें ॥ ९८ ॥ <br>
तेंचि कैसें श्रण मनन । आणि निदिध्यासाचें लक्षण । <br>
येणें श्लोकीं निरूपण । सावध ऐकें ॥ ९९ ॥ </p> <br>
<p class="shl">वेदांतैः श्रवणं कुर्यात् मननं चोपपत्तिभिः । <br>
योगेनाभ्यसनं नित्यं ततो दर्शनमात्मनः ॥ १७ ॥ </p> <br>
<p class="ovi">वेदांतें करावें श्रवण । दृष्टांतयुक्तीनें व्हावें मनन । <br>
योगें नित्य निदिध्यासन । तेव्हां भेटी आपुली ॥ ९०० ॥ <br>
उपनिषद्‌भाव तो वेदांत । प्रत्यगात्मा ब्रह्म निश्चित । <br>
हाचि विषय निभ्रांत । प्रयोजन ऐकें ॥ १ ॥ <br>
वेदांत श्रवण जालिया । फळ काय म्हणसी शिष्यराया । <br>
जाणिलें असतां अद्वया । मोक्षप्राप्ती ॥ २ ॥ <br>
आपण तेंचि असतां ब्रह्म । नाथिला उद्‍भवला भ्रम । <br>
देहबुद्दीचा संभ्रम । या नांव बंध ॥ ३ ॥ <br>
आपण ब्रह्म हें निवळे । तुटती भ्रमाचीं पडळें । <br>
साधका स्वानंदसोहळे । मोक्ष तो हाचि ॥ ४ ॥ <br>
एवं भवबंधुदुःख जाय । स्वात्मसुखें तृप्ति होय । <br>
हेंचि प्रयोजन उभय । वेदांताचें ॥ ५ ॥ <br>
साध्य साधक ध्येय ध्याता । अथवा जाणिजे ज्ञेय ज्ञाता । <br>
हाचि संबंध तत्त्वतां । साधनरूप ॥ ६ ॥ <br>
ऐसिया वेदांताचा । कोण अधिकाराची येथींचा । <br>
तो पूर्वीं बोलिला साचा । सदाचरणीं ॥ ७ ॥ <br>
एवं विषयप्रयोजन । संबंध अधिकारी पूर्ण । <br>
हें चतुष्टय अनुबंधन । जेथें तो वेदांत ॥ ८ ॥ <br>
अथवा सहा चिन्हें आणिक । बोलिजेताती ऐक । <br>
तयांसीच वेदांत एक । म्हणावें ऐसें ॥ ९ ॥ <br>
उपक्रम उपसंआर । तिजी फळश्रुति साचार । <br>
दृष्टांत आणि प्रकार । अभ्यासाचा ॥ ९१० ॥ <br>
येर शास्त्रें सांडावीं । घटपटादि उठाठेवी । <br>
वेदांतश्रवणींच असावी । आवडी बहु ॥ ११ ॥ <br>
ऐसें वेदांतश्रवण जरी । गुरुमुखें सर्वदा करी । <br>
गुरुवांचून निर्धारीं । प्रतीती न बाणे ॥ १३ ॥ <br>
तया गुरूचें लक्षण । पुढें असे निरूपण । <br>
परी कैसें करावें श्रवण । अवधारीं तें ॥ १४ ॥ <br>
हें ब्रह्म प्रत्यक्ष कळावें । नामरूप मिथ्या स्वभावें । <br>
कांहीं जाणणें न उरावें या नांव श्रवण ॥ १५ ॥ <br>
पुढें मननावांचून । न होती संशय भग्न । <br>
अनेक शास्त्रांचें वेवादन । म्हणोनियां ॥ १६ ॥ <br>
येथें दृष्टांत आणि युक्ती । साध्कां घडे मननप्राप्ती । <br>
संशय अवघे मावळती । लाहे स्थिती आपुली ॥ १७ ॥ <br>
शास्त्रीं नाना रीतीं बोलिलें । प्रत्ययेंवीण अवघें फोलें । <br>
तें तें त्यागून घेतलें । पाहिजे एक ॥ १८ ॥ <br>
अचाट बुद्धि खेळवावी । बळें मोक्षश्री वरावी । <br>
सूक्ष्मविचारें समजावी । पूर्णस्थिति जे ॥ १९ ॥ <br>
संशय सर्व निमाले । द्वताचें भान विरालें । <br>
मननाचें हें रूप झालें । दुसरें साधन ॥ ९२० ॥ <br>
हेंचि दृढ व्हावें चित्तीं । तरी अभ्यासीं योगरीती । <br>
तिसरें साधन निश्चितीं । बोलिजेतें ॥ २१ ॥ <br>
ब्रहम्चि सत्य आपण । जग जीव मिथ्या संपूर्ण । <br>
इतुकें सर्वदा अनुसंधान । स्मरणरूपें ॥ २२ ॥ <br>
स्मरण जेथून उद्‍भवतें । पुन्हां जेथें लया जातें । <br>
निश्चय आपण तेंचि तें । अखंडता ऐसी ॥ २३ ॥ <br>
नको प्राणाची निरोधता । नको मनाची स्तब्धता । <br>
दिसे भासे त्या त्या आंतौता । आपणचि वाटे ॥ २४ ॥ <br>
हाचि येथें योगाभ्यास । द्वैताचा नव्हे उमस । <br>
पूर्णब्रह्म एकरस । तिसरें साधन ॥ २५ ॥ <br>
ऐसें श्रवण आणि मनन । तिसरें तें निद्दिध्यासन । <br>
दृढाभ्यासें स्वयें आपण । आपणा भेटे ॥ २६ ॥ <br>
स्मरतां न स्मरतां एक । आपण ब्रह्म निश्चयात्मक । <br>
साक्षात्काराचें कौतुक । ये रीतीं असे ॥ २७ ॥ <br>
सर्व एक मावळलें द्वैताद्वैतभान गेलें । <br>
परिपूर्ण ब्रह्म संचलेंम् । तिन्ही काळीं ॥ २८ ॥ <br>
ऐसा अंगें ब्रह्म झाला । संशय अवघाचि निमाला । <br>
मग विचारही राहिला । साधरूप ॥ २९ ॥ <br>
ऐसें हें गा परमार्थाचें । निरूपण झालें साधनाचें । <br>
याविरहित साधन कैंचें । असे दुसरें ॥ ९३० ॥ <br>
देवदत्त म्हणे जी श्रीगुरु । येथें साधन एक विचारु । <br>
श्रवणमननें साक्षात्कारु । घडे साधकां ॥ ३१ ॥ <br>
परी शब्दें परोक्षतीरीं । कळे ऐसी अनुभूती । <br>
अपरोक्षज्ञान कोणे रीतीं । शब्दें ब्रह्म होय ॥ ३२ ॥ <br>
मन वणी मुरडे जेथें । शब्दप्रवृत्ती कैसी तेथें । <br>
तरी सांगावें सद्‍गुरुनाथें अपरोक्ष कैसेनि ॥ ३३ ॥ <br>
तेव्हां बोलती श्रीशंकर । ऐक अपरोक्षाचा निर्धार । <br>
येणें श्लोकीं साचार । निरूपिजेल ॥ ३४ ॥ </p> <br>
<p class="shl">शब्दशक्तेरचिंत्यत्वात् शब्दादेवापरोक्षधीः । <br>
सुषुप्तः पुरुषो यद्वत् शब्देनैवानुबध्यते ॥ १८ ॥ </p> <br>
<p class="ovi">शब्दाची अचिंत्य रचना । शब्देंचि पावे अपरोक्षज्ञाना । <br>
जैसा निजेला प्रुष जाणा । शब्दें जागा होय ॥ ३५ ॥ <br>
शब्दचि सृष्टीसी मूळ । नामरूपें निर्मी सकळ । <br>
तोचि तयासी होय काळ । ज्ञानोदयीं ॥ ३६ ॥ <br>
जेव्हां अज्ञान असे पाठीं । तेव्हां कल्पी जीवसृष्टी । <br>
ज्ञानाची फुटतां पांहटी । मिथ्यात्वें सर्वां विदारी ॥ ३७ ॥ <br>
तुवां पुसिलें शब्दें येणें । अपरोक्ष अंगें कैसें होणें । <br>
तरी ऐक सावधपणें बोलिजेतें ॥ ३८ ॥ <br>
अंगें अपरोक्ष आहे मुळीं । अज्ञानें झाली वेगळी । <br>
ब्रह्म नाहीं मुखकमळीं । न दिसे म्हणे ॥ ३९ ॥ <br>
दशम आपण विसरला । नवांतें मोजिता झाला । <br>
म्हणे दहावा नदींत मेला । कोठें न दिसे ॥ ९४० ॥ <br>
नाहीं न दिसे दोन्ही परी । हेंचि आवरण अंतरीं । <br>
दोन्ही प्रकारें संहारी । परोक्षापरोक्ष ॥ ४१ ॥ <br>
अस्ति ब्रह्म आहे दशन । हाचि परोक्षाचा उगम । <br>
तेणें नाहींपणाएं नाम । पुसून टाकिलें ॥ ४२ ॥ <br>
प्रत्यक्ष दशम ब्रह्म तूंचि । येणें सिद्धि अपरोक्षाची । <br>
न दिसे ऐसिया आवरणाची । हानि ते समयीं ॥ ४३ ॥ <br>
मुळीं ब्रह्मचि हा न होता । तरी शब्दब्रह्म करी केउता । <br>
भ्रमें आपणासी चुकतां । भ्रम जातां भेटे ॥ ४४ ॥ <br>
तस्मात् शब्दचि कारण यासी । परोक्षापरोक्षज्ञानासी । <br>
परी वाक्यें असती जैसीं । तैसेंचि होय ॥ ४५ ॥ <br>
ब्रह्म हें सच्चिदानंद । आहे ऐसा बोलतां शब्द । <br>
तेणें नव्हेचि अभेद । अपरोक्षज्ञान ॥ ४६ ॥ <br>
तूंचि ब्रह्म स्वयें अससी । महावाक्याची प्रवृत्ति ऐसी । <br>
गुरुमुखें ऐकतां आपैसी । अपरोक्षता बाणे ॥ ४७ ॥ <br>
जैसा कोणी निजेला नर । नाममात्र करितां उच्चार । <br>
जागा होय झडकर । शब्दें जैसा ॥ ४८ ॥ <br>
देवदत्ता ऐसें म्हणसी । नामाची दृढता पुरुषासी । <br>
ब्रह्मस्थिति कोठें तैसी । पूर्वानुभूत ॥ ४९ ॥ <br>
तरी ऐसें न कल्पावें । पूर्वानुभूतचि जाणावें । <br>
अहंब्रह्मस्फुरण स्वभावें । चाले परेपावेतों ॥ ९५० ॥ <br>
पश्यंतीपासून वैखरी । कल्पिली देहबुद्धि दुसरी । <br>
अज्ञान नुरतां तिळभरी । सहज अपरोक्ष ॥ ५१ ॥ <br>
असो तुजला खरें खोटें । प्रस्तुत झालें एकवटें । <br>
तेणें तुजलागीं न भेटे । अपरोक्षज्ञान ॥ ५२ ॥ <br>
तरी अतां ऐकिजे । आत्मानात्म निवडिजे । <br>
तेणें विवेकें लाहिजे । अपरोक्षज्ञान ॥ ५३ ॥ </p> <br>
<p class="shl">आत्मानात्मविवेकेन ज्ञानं भवति निर्मलं । <br>
गुरुणा बोधितः शिष्यः शब्दब्रह्मातिवर्तते ॥ १९ ॥ </p> <br>
<p class="ovi">आत्मानात्मविवेकें करून । तत्काळ होय निर्मळ ज्ञान । <br>
गुरूनें शिष्य बोधितां जाण । शब्द लंघून अर्थ पावे ॥ ५४ ॥ <br>
देवदत्ता हा साख्याचा । पूर्वांगचि वेदांताचा । <br>
विवेक वोलिजे तुज साचा । अवधान देई ॥ ५५ ॥ <br>
आत्मा काय अनात्मा काय । ऐसा विचार अंतरीं होय । <br>
तस्मात् हे ऐकावी सोय । ओळखी दोहोंची ॥ ५६ ॥ <br>
दिसतें भासतें कळून येतें । जड चंचळ विकारवंतें । <br>
मिथ्यात्वें सुखदुःख उमटतें । तें तें अनात्मा ॥ ५७ ॥ <br>
अनात्म्याचा निर्धार । तुज सांगितला साचार । <br>
इतुक्या चिन्हें जें गोचर । तें तें त्यागीं ये क्षणीं ॥ ५८ ॥ <br>
न दिसे न भासे न कळें जें । निर्विकारें सर्वां ओळखिजे । <br>
सदा सुखमात्र असिजे । तोचि आत्मा ॥ ५९ ॥ <br>
ऐसीं हीं चिन्हें बुद्धीनें समजून निश्चय करणें । <br>
तरी अनायासें पवणें । निर्मळ ज्ञाना ॥ ९६० ॥ <br>
जेथें किंचित् भेद नाहीं । तेंचि मिर्मल ज्ञान पाहीं । <br>
यावीण अपरोक्ष कांहीं । नसे दुसरें ॥ ६१ ॥ <br>
जया आत्मानात्मविवेक । तोचि अधिकारी एक । <br>
मागें बोलिलें रूपक । बहुधा याचें ॥ ६२ ॥ <br>
ऐसा जरी अधिकार । तरे पाहिजे गुरुशास्त्र । <br>
हें तिन्हीही होतां एकत्र । समाधान पावे ॥ ६३ ॥ <br>
सच्छास्त्र तो वेदांत । मागें बोलिला निश्चित । <br>
आतां ऐकें सावचित्त । गुरुलक्षणें कैसीं ॥ ६४ ॥ <br>
जो निजांगें ब्रह्म पूर्ण । अभंग जयाचें समाधान । <br>
स्वानुभवें तृप्ति गहन । तोचि सद्‍गुरु ॥ ६५ ॥ <br>
अकुंठित प्रबोधशक्ती । शब्दब्रह्मीं पर्पूर्ण गती । <br>
ऐसा सद्‍गुरु साधकांप्रती । बोधीं तत्क्षणी॥ ६६ ॥ <br>
निजांगेंही ब्रह्म असूनी । शब्दब्रह्मीं शक्ति उणी । <br>
तेणें नव्हे संशयधुणी । सच्छिष्याची ॥ ६७ ॥ <br>
प्रबोधशक्ति असे प्रबळ । अंगें ब्रह्म नव्हे निश्चळ । <br>
तेणें बोधें अनुभव केवळ । नुमटे सच्छिष्यीं ॥ ६८ ॥ <br>
चंद्र जो नेत्रें न देखे । तो कैसा दावील शाखे । <br>
आणि शाखेवीण दावूं न शके । चंद्र पाहतांही ॥ ६९ ॥ <br>
जेणें चंद्र पाहिला दृष्टीं ।तोचि शाखा दावी बोटीं । <br>
पाहणार तोही उठाउठीं । चंद्रमा देखे ॥ ९७० ॥ <br>
तैसें ब्रह्मज्ञान प्रांजळ । शब्दब्रह्म करतळामळ । <br>
तोचि सद्‍गुरु दयाळ । मेळवी परमार्था ॥ ७१ ॥ <br>
ऐसिया गुरूनें शिष्यासी । बोधिले असतां उपदेशीं । <br>
तत्क्षणी पावे निजार्थासी । शब्दशाखा टकूनि ॥ ७२ ॥ <br>
असो तुवां देवदत्ता । थोर आक्षेप केला होता । <br>
शब्दमात्रें लाभ केउता । त्याचें उत्तर दिधलें ॥ ७३ ॥ <br>
यास्तव गा शिष्यराया । उपदेशावीण साधन वायां । <br>
श्रवणमननादि उपाया । विचारें अपरोक्ष ॥ ७४ ॥ <br>
ऐसें ऐकोनि देवदत्त । साष्टांग घाली दंडवत । <br>
प्रदक्षिणा असे करीत । प्रेमभरित अंतरीं ॥ ७५ ॥ <br>
जोडोनियां उभयपाणी । बोलताहे सद्‍गद वाणी । <br>
जय जय सद्‍गुरो मोक्षदानी । करुणार्णवा ॥ ७६ ॥ <br>
मज वत्साची तूं गाय । मज लेकुराची माय । <br>
आतां कळवळून हृदय । प्रेमें पान्हा घालीं ॥ ७७ ॥ <br>
मजवरी कृपा करणें । मातेसी काय बाळ म्हणे । <br>
परी प्रेमाचें साजणें । माताचि जाणे ॥ ७८ ॥ <br>
तैसें म्यां काय बोलावें । हें सर्वज्ञा सर्व ठावें । <br>
अम्हां नेणतियांचे कणवे । धरिला अवतारु ॥ ७९ ॥ <br>
मज बोधावें पूर्ण ज्ञान । हें कैसें बोलावें वचन । <br>
सद्‍गुरु दयाळ परिपूर्ण । इच्छिती करी करतील ॥ ९८० ॥ <br>
चातकें मुखचि पसरावें । हेंब पडती तितुकें घ्यावे । <br>
तैसे म्यां अवध्यान द्यावे । वचनरहस्य ॥ ८१ ॥ <br>
हेही माझी प्रौढी नव्हे । मजसी अधिकार कोठें आहे । <br>
परी कृपाळुवें लवलाहें । धरिलें हृदयीं ॥ ८२ ॥ <br>
आतां सद्‍गुरु जैसे ठेइती । तैसेंचि राहणें द्रुढमती । <br>
ऐसें बोलोनियां पुढती । नमन केलें ॥ ८३ ॥ <br>
ऐसें देखोनि आचार्य । सप्रेम द्रवलें हृदय । <br>
आतां वत्सा सावध होय । उपदेशक्रमीं ॥ ८४ ॥ <br>
तेरा श्लोकीं सदाचरण । जें ज्ञानियाचें समाधान । <br>
तुज सांगितलें निरूपण । परोक्षरीतीं ॥ ८५ ॥ <br>
एक श्लोकीं साचार । ज्ञान वैराग्य निर्धार । <br>
निरूपिलें अति सुंदर । परोक्षेंचि ॥ ८६ ॥ <br>
तेथोनियां श्लोक तेन । मुख्य ज्ञानाचें उपकरण । <br>
गुरुशास्त्र विचार करणें । सच्छिष्यासी ॥ ८७ ॥ <br>
मागें आम्ही आश्वासिलें । तुजसी बोध करूं वहिलें । <br>
तयाचें विस्मरण झालें । नाही आम्हां ॥ ८८ ॥ <br>
परी आतां एक करावें । जें जें आम्ही मुखें बोलावें । <br>
तें तें तत्त्व अनुभवावें । प्रत्यक्ष पुढें ॥ ८९ ॥ <br>
सांडीं म्हणूं तें सांडावें । मिथ्या मिथ्यात्वें त्यागावें । <br>
ऐसें नेतिमुखें समजावें । स्वरूप आपुलें ॥ ९९० ॥ <br>
तत्पद आणि त्वंपद । यांचा कैसा अनुवाद । <br>
वाच्य टाकून् अभेद । लक्ष्यांशीं कैसा । ९१ ॥ <br>
यथाक्रमें हे बोलिजे । येथें अतिसावधान दीजे । <br>
त्वंपदशोधनींच उमजे । सहज तत्पद ॥ ९२ ॥ <br>
यास्तव आधीं त्वंपदाचें तीन श्लोकीं निरूपण साचें । <br>
बोधिल्या रीतीं बुद्धीचें । अनुसंधान असावें ॥ ९३ ॥ <br>
तुझा आम्ही हात धरूनी । पंथ चालिजे येथूनी । <br>
तुजला तुझें अधिष्ठानीं । नेऊन घालूं ॥ ९४ ॥ <br>
जेथवरी मर्यादाभूमी । तेथवरी बोलिजे आम्हीं । <br>
एकरूप होतां संगमीं । बोलणें कैचें ॥ ९५ ॥ <br>
परी न बोलतांही तुजसी । मेळविजे अखंडरसीं । <br>
हे प्रतिज्ञाचि पाहें ऐसी । येचि क्षणीं गा ॥ ९६ ॥ <br>
तेथें आम्ही ढकलून देऊं । मग तुझा तूं जाणें अनुभवू । <br>
त्याच क्षणीं उत्तीर्ण होऊं । तुझिया ऋणें ॥ ९७ ॥ <br>
देहद्वय आधां अवधारीं । तेथें असती कोश चारी । <br>
ते ते विचरें त्याग करीं । मी नव्हे म्हणोनी ॥ ९८ ॥ </p> <br>
<p class="shl">न त्वं देहो नेन्द्रियाणि न प्राणो न मनो न धीः । <br>
विकारित्वात् विनाशित्वात् दृष्यत्वाच्च घटो यथा ॥ २० ॥ </p> <br>
<p class="ovi">तू देह नव्हेसी दृश्य । इंद्रियें प्राण पावती नाश । <br>
विकारी मन बुद्धि नव्हेस । घटाचे परी ॥ ९९ ॥ <br>
ऐकें तुवा देवदत्ता । आपुलें निजरूप नेणतां । <br>
वाउगी कल्पिली अहंता । मी देह म्हणोनी ॥ १००० ॥ <br>
मागें आम्हीं बोलिलें । आत्मानात्म निवडिलें । <br>
पुन्हां संक्षेपें अवधारिलें । पाहिजे आतां ॥ १ ॥ <br>
जड दुःख नाशिवंत । तें तें जाण अनात्मजात । <br>
अस्तिभाति सदोदित । प्रियरूप आत्मा ॥ २ ॥ <br>
सच्चिदानंद जें ब्रह्म । तोंचि स्वयें आत्माराम । <br>
अस्तिभाति प्रिय परम । असे म्हणोनी ॥ ३ ॥ <br>
तेंचि कैसें ओळखावें । तेंही बोलिजेतें बरवें । <br>
तेणें रीतीं समजावें । आत्मस्वरूप ॥ ४ ॥ <br>
मी आहें ऐसें वाटे तुज । मी नाहीं म्हणतां लाज । <br>
ऐसें सर्वकांईं जें उमप । अस्तिरूप तें ॥ ५ ॥ <br>
जें सर्वदा जाणतें । पदार्थमात्रा प्रकाशितें । <br>
चिद्‍रूपचचि जाणावें तें । भातित्वपणें ॥ ६ ॥ <br>
सर्व पदार्थीं ज्याकरितां । आवडी उपजे चित्ता । <br>
त्या त्या पदार्थीं पाहतां । प्रियत्व कैंचें ॥ ७ ॥ <br>
तस्मात् अतिशय जें आवडे । तेंचि आत्म्याचें रूपडें । <br>
एवं हें बोलणें उघडें । अस्तिभातिप्रियत्व ॥ ८ ॥ <br>
तेंचि तुझें मुख्य रूप । येर हा अवघा आरोप । <br>
दिसे भासे नामरूप । रज्जुसर्पावरी ॥ ९ ॥ <br>
ऐसींचि सर्व तत्त्वें उमगें । मी मी तया म्हणसी उगें । <br>
त्यांमध्येंचि तूं असंगें । ओळखीं त्या ॥ १०१० ॥ <br>
मी आत्मा हा दृढनिश्चय । होतां नामरूपाचा क्षय । <br>
जडासी मी म्हणतां काय । अज्ञान याहुनी ॥ ११ ॥ <br>
स्थूल देह अस्थिमांसाचा । जन्मला हा रक्तरेताचा । <br>
त्यासी मी म्हणतां वाचा । लाज कां न वाटे ॥ १२ ॥ <br>
अस्थि त्वचा नाडी मांस । रोमादि भूमीचे अंश । <br>
मग आत्मा कैसा अविनाश । विचारीं मनीं ॥ १३ ॥ <br>
शुक्र शोणित लाळ । स्वेद मूत्रासी आप मूळ । <br>
हा आत्मा नव्हे केवळ । द्रवत्वरूपें ॥ १४ ॥ <br>
क्षुधा तृष्णा निद्र मैथुन । आलस्यादिकां तेज कारण । <br>
तें आत्मा नव्हे परिपूर्ण । विकार देहाचे ॥ १५ ॥ <br>
आकुंचन प्रसरण निरोधन । वायूचें हे चलनवलन । <br>
या विकारा आत्मा होणें । न घडे कधीं ॥ १६ ॥ <br>
काम क्रोध मोह भय । शोकासी आकाश कारण होय । <br>
हाचि आत्मा निःसंशय । म्हणती मूढ ॥ १७ ॥ <br>
एवं पंचभूतांचें निर्मित । मातापित्यांपासून होत । <br>
षड्‌‍विकार तेथें राहत । तो आत्मा कैसा ॥ १८ ॥ <br>
जन्मतो आहे वाढतो । तोचि तरुणत्व जरा पावतो । <br>
प्राण जातांचि नासतो । हा आत्मा अन्व्हे कधीं ॥ १९ ॥ <br>
नाशवंत आणि जड । स्वतां न चळे दगड । <br>
सदा हें दुःखाचें भांडें । आत्मा नव्हे ॥ १०२० ॥ <br>
जागृति अवस्था जडासी । स्वतंत्रता कोठें यासी । <br>
लिंगदेह मिळतां त्यासी । व्यवहार घडे ॥ २१ ॥ <br>
सूक्ष्मासी देहावीण । भोग प्राप्त नव्हे जाण । <br>
यास्तव स्थूलामाजी राहून । व्यवहार करी ॥ २२ ॥ <br>
तस्मात् अवस्था बुद्धीची । स्थूलासी अवस्था कैंची । <br>
जड दृश्य अन्नमयाची । ओळखी व्हावी ॥ २३ ॥ <br>
हस्तपादादि मस्तक । आणि इंद्रियांचे गोलक । <br>
या इतुकियांसी कौतुक । म्हणसी माझें ॥ २४ ॥ <br>
माझें माझें म्हणत असतां । तयासी मी म्हणसी केउता । <br>
विचारून पाहें पुरता । अंतर्यामीं ॥ २५ ॥ <br>
ऐसिया जडामाजी पाहें । तुझा आहेपणा आहे । <br>
त्यावरी उगेंचि दिसताहे । नामरूप ॥ २६ ॥ <br>
अगा सत्यपणावीण । नव्हे भ्रमासी दर्शन । <br>
ऐसें जें कां अधिष्ठान । तो तूं आत्मा ॥ २७ ॥ <br>
जडामध्यें आहेपण । तेंचि आत्मस्वरूप जाण । <br>
सूक्ष्मदृष्टीं अनुमान । पाहतां येतें ॥ २८ ॥ <br>
ऐसा आहेपणा तुजपुढें । आपेआपचि उघडे । <br>
प्रस्तुत देहाचें मडें । कळलें कीं तुज ॥ २९ ॥ <br>
घट जैसा दृष्टी पाहे । डोळा कधींच घट नव्हे । <br>
तैसा देह दृश्य दिसताहे । नव्हे आत्मा यास्तव ॥ १०३० ॥ <br>
तूं म्हणसी आत्मा कोण । देहासी कल्पिसी जडपणें । <br>
परी मी देह म्हणतां होणें । आरोप आत्म्यासी ॥ ३१ ॥ <br>
तस्मात् सांडीं देहबुद्धीसी । तूं आत्मा स्वयें अससी । <br>
आतां यासी मी म्हणसी । तरी आम्हां शब्द नाहीं ॥ ३२ ॥ <br>
तैसेंचि तूं नव्हेसी इंद्रिय । क्रियाशक्तींचा समुदाय । <br>
कांहीं ज्ञानशक्तिही होय । ज्ञानेंद्रियासी ॥ ३३ ॥ <br>
हेंही काय पंचभूतांचें । परी अंश हे रजसत्वाचे । <br>
द्वास असती निर्गमाचें । मनबुद्धीसीं ॥ ३४ ॥ <br>
वाचा अग्नि बोलणें । मातृकेचा उच्चार करणें । <br>
त्यासी आत्मा कोण म्हणे । विनशियासी ॥ ३५ ॥ <br>
उच्चार न होतां मनन । तेंचि मध्यमेचें लक्षण । <br>
मनन न होतां भासकपण । ते पश्यंती वाचा ॥ ३६ ॥ <br>
नव्हे भास नव्हे मनन । उगीच स्फुरे आठवण । <br>
तेचि परा हे ओळखण । परी ते तूं नव्हेसी ॥ ३७ ॥ <br>
पाणी इंद्र देणें घेणें । व्याआरती जडपणें । <br>
तेंचि तुझें रूप म्हणणें । नव्हे योग्य ॥ ३८ ॥ <br>
वामन पादाची क्रिया । गमन ऐसें ओळखीं तया । <br>
तेंचि तूं गा शिष्यराया । आत्मा नव्हेसी ॥ ३९ ॥ <br>
उपस्थेंद्रिय प्रजापति । घेतसे सुखाची रति । <br>
परी तो विकार स्वयंज्योति । आत्मा केवीं तूं ॥ १०४० ॥ <br>
यम गुदाधोद्वारीं । देहमळाचा विसर्ग करी । <br>
तो कैसा ओसी निर्विकारी । आत्मा तूं गा ॥ ४१ ॥ <br>
एवं कर्मेंद्रियें पांची । क्रियारूप ओळखी यांची । <br>
परी न कळे विषयरुची । व्यापारती जडत्वें ॥ ४२ ॥ <br>
आतां ज्ञानेंद्रियें जयां म्हणती । शब्दादिविषय घेती । <br>
हेही क्रिया परी जाणती । कांहींसें विषया ॥ ४३ ॥ <br>
श्रोत्र शब्दासी जाणे । परी अर्थ निवडूं नेणे । <br>
यास्तव ज्ञानक्रियालक्षणें । दोन्ही असती ॥ ४४ ॥ <br>
ऐसेंचि चारीं समजावें । ज्ञानक्रियात्मक ओळखावें । <br>
परी तें विनाशी स्वभावें । तूं आत्मा नव्हेसी ॥ ४५ ॥ <br>
श्रोत्र दिशा ऐकणें । वायु त्वचा स्पर्शणें । <br>
चक्षु सूर्य देखणें । नव्हे आत्मा ॥ ४६ ॥ <br>
जिव्हा वरुण रसस्वाद । अश्विनौदेव घ्रण गंध । <br>
हेंचि नव्हेसी निर्द्वंद्व । आत्मा तूं गा ॥ ४७ ॥ <br>
एवं दहाही विकार । होती जाती व्यापार । <br>
यांमध्यें तूं निर्विकार । अससी आत्मा ॥ ५१ ॥ <br>
त्यामध्यें जो आहेपणा । तोचि तूं आत्मा ऐसी खुणा । <br>
अधिष्ठानावीण कोणा- । वरी भास होय ॥ ४९ ॥ <br>
ज्ञानेंद्रियांमाजी कांहीं । चिद्‍रूपत्वें असे पाहीं । <br>
परी निःशेषचि नाहीं । कर्मेंद्रियांत ॥ १०५० ॥ <br>
एवं इंद्रियेंही दाही । अस्तिरूपत्वें आत्मा पाहीं । <br>
चिद्‍रूपचि असे कांहीं । तो तूं आत्मा ॥ ५१ ॥ <br>
येथें तुज सच्चिद्‍रूप । न कळे जरी त्याचें रूप । <br>
तरी पुढें आपेंआप । बुझसी तूं गा ॥ ५२ ॥ <br>
परी इंद्रियदेवता व्यापार । स्पष्ट कळला कीं विकार । <br>
यासी मी म्हणतां दूर । राहिला आत्मा ॥ ५३ ॥ <br>
तस्मात् हेंचि मी ऐसें । सांडीं गा अनात्मपिसें । <br>
जड दुःख आणी नासे । तें तेअम् तूं नव्हेसी ॥ ५४ ॥ <br>
स्थूल देह दृश्य जैसा । इंद्रियविकार जाणती तैसा । <br>
यासी किंचित्‌ही मी ऐसा । न म्हणे कधीं ॥ ५५ ॥ <br>
हें असो प्राण असतां । देहासी असे जीवत्वता । <br>
परी तेही जड केउता । आत्मा तूं होसी ॥ ५६ ॥ <br>
ऊर्ध्वगती जो चाले । प्राण नांव तया आले । <br>
परी त्यासी आत्मत्व कल्पिलें । विमूढजनीं ॥ ५७ ॥ <br>
अधोगमन अपानाचें ।व्यान सर्वांगीं नाचे । <br>
कंठी राहणें उदानाचें । समान नाभीं ॥ ५८ ॥ <br>
याचा जडत्वेंचि व्यापार । कांहीं न जाणई अणुमात्र । <br>
म्हणोनि बोलिले विकार । क्रियाशक्तीचा ॥ ५९ ॥ <br>
क्षुधा तृषा दोन्ही धर्म । तेणें पोषी इंद्रियग्राम । <br>
तो नव्हेचि आत्माराम । नासे म्हणोनी ॥ १०६० ॥ <br>
येथेंही सद्‍रूपें अससी । सर्पाधिष्ठान रज्जु जैसी । <br>
तो तूं आत्मा भ्रमासी प्रांअ ऐसे नाम ॥ ६१ ॥ <br>
परी या भ्रमातें जाणसी । यास्तव प्राण तूं नव्हेसी । <br>
तरी तूं आत्मा अविनाशी ।मीच प्राण हें त्यागीं ॥ ६२ ॥ <br>
करी संकल्प विकल्प । तेंचि मनाचें रूप । <br>
जगत्कल्पनेचा आरोप । जेणें केला ॥ ६३ ॥ <br>
मुख्य निर्विकल्पस्फुरण । जया नांव अंतःकरण । <br>
तयाचे भाग झाले दोन । मन बुद्धि नामें ॥ ६४ ॥ <br>
चित्तधर्म चिंतनात्मक । तेंही मनाचें रूपक । <br>
तेंचि आत्मा हें कौतुक । न घडे न घडे ॥ ६५ ॥ <br>
संकल्पें होय नव्हे करी । त्याचा अमुक निश्चय धरी । <br>
त्या वृत्तीसी निर्धारीं । बुद्धि तें नाम ॥ ६६ ॥ <br>
अमुक कार्य अगत्य करूं । अमुक हें हातीं न धरूं । <br>
ऐसें जाणिजे अहंकारू । बुद्दिवृत्तीचा ॥ ६७ ॥ <br>
मन बुद्धि चित्त अहंकार । व्यापारभेदें चत्वार । <br>
परी तीं दोनचि साचार । मन आणि बुद्धि ॥ ६८ ॥ <br>
हेंही कार्य भूतांचें । ज्ञानशक्ति सत्वगुणाचें । <br>
भोग साधन जीवात्मयाचें । चंचल विकारी ॥ ६९ ॥ <br>
आत्मप्रकाशावांचून । वृत्तीसी न घडे वर्तन । <br>
ज्ञानशक्तिया अभिधान । परी परप्रकाश ॥ १०७० ॥ <br>
बुद्धि मन ऐसीं दोन्ही । इंद्रियद्वारा निघोनी । <br>
कीजे विषयांचीं घेणीं । भोग जीवात्मया ॥ ७१ ॥ <br>
एवं ऐसी उभयवृत्ती । यासी अंतःकरण म्हणती । <br>
उद्‍भव आणि समाप्ती । असे यासी ॥ ७२ ॥ <br>
पाणियावरी तरंग । कीं आकाशी मेघ । <br>
विकाररूपचि असंग । आत्मा कैसा ॥७३ ॥ <br>
शोक मोह लज्जा भय । कामक्रोधादि अपाय । <br>
इत्यादि हा समुदाय । बुद्धिवृत्तीचा ॥ ७४ ॥ <br>
ऐसिया वृत्तीमाजी जाण । तुज आत्म्यासी व्याप्ती पूर्ण । <br>
सद्‌रूप चिद्‍रूप दोन । लक्षणें ओळखीं ॥ ७५ ॥ <br>
तरंगीं जैसें पाणी । वर्तताहे अखंडपणीं । <br>
तेवीं तूं या अंतःकरणीं । अस्तित्वें अससी ॥ ७६ ॥ <br>
तुझिया प्रकाशामुळें । वृतीलागी ज्ञान कळें । <br>
भोगिती विषयसोहळे । तेंचि चिद्‍रूप ॥ ७७ ॥ <br>
परी आनंद आच्छादिला । अन्यथा विकार झाला । <br>
सुखदुःखें शीण केला । म्हणोनियां ॥ ७८ ॥ <br>
प्रकाश आणि दाहकता । हीं तेजाचीं रूपें तत्त्वता । <br>
परी चंद्रमंडळीं पाहतां । प्रकाश असे ॥ ७९ ॥ <br>
शीतळ उपाधीमुळें । दाहकता हे मावळे । <br>
तेवीं आनंदरूप झांकोळे । वृत्तीमाजी ॥ १०८० ॥ <br>
तस्मात् सच्चिद्‍रूपासी । विकारामाजीं ओळखीं त्यासी । <br>
असज्जडदुःखात्मकासी । सांडीं परतें ॥ ८१ ॥ <br>
सांडीं म्हणतां भाविसी आन । कीं निःशेष काढावें खांदून । <br>
तरी ऐसें मव्हे ओळखून । मी म्हणणें सांडीं ॥ ८२ ॥ <br>
एवं देह इंद्रिय प्राण । आणि मन बुद्धि दोन । <br>
हें सर्व विकारी दृश्य म्हणून । आत्मा नव्हे ॥ ८३ ॥ <br>
जें असत् जड दुःखरूप । तें तें मिथ्या भ्रमरूप । <br>
अस्तिभातिप्रियरूप । जाणिज आत्मा ॥ ८४ ॥ <br>
स्थूल देह अन्नमय । कोश ऐसी संज्ञा होय । <br>
प्राण आणि कर्मेंद्रिय । प्राणमय कोश ॥ ८५ ॥ <br>
ज्ञानेंद्रिय एज मन । मनोमय कोशाचें लक्षण । <br>
बुद्धिज्ञानेंद्रिय मिळून् ।विज्ञानकोश ॥ ८६ ॥ <br>
प्राणमय मनोमय । विज्ञानमय कोशत्रय । <br>
सप्तदश शब्दांचा समुदाय । लिंगदेह बोलिजे ॥ ८७ ॥ <br>
स्थूल जड आत्मा नव्हे । सूक्ष्मीं नाना विकार पाहें । <br>
याचें रूप सकल आहे । असज्जड दुःखरूप ॥ ८८ ॥ <br>
आतां दोन्हींच्या अवस्था । जागृतिस्वप्न व्यवस्था । <br>
बोलिजे तयांची संख्या । यथाक्रमेंचि ॥ ८९ ॥ <br>
अंतःकरणवृत्ती प्राणाधारें ।श्रोत्रादि इंद्रियद्वारें । <br>
निघोनि होती विषयाकारें शब्दस्पर्शादि ॥ १०९० ॥ <br>
याचि नांवें जागृती । सुखदुःखें जीवास होती । <br>
आता स्वप्नावस्थेची स्थिती । सावध ऐकें ॥ ९१ ॥ <br>
इंद्रियांवीण बुद्धिवृत्ती । शब्दादिविषय कल्पिती । <br>
तेणें सुखदुःखें उमटती । अंतर्यामीं ॥ ९२ ॥ <br>
हा संस्कार जागृतीचा । संकल्परूप व्यवहार याचा । <br>
स्वप्नावस्था बोलिजे वाचा । तयालागीं ॥ ९३ ॥ <br>
जागृतीचें नेत्रस्थान । म्हणजें सर्वांगीं असे वर्तणें । <br>
नेत्र एक उपलक्षण । बोलिलें असे ॥ ९४ ॥ <br>
स्वप्नाचें कंठीं बिढार । संकल्परूप जो विकार । <br>
आतां दोहींचे साचार । बोलिजे अभिमानी ॥ ९५ ॥ <br>
अंतःकरणीं प्रतिबिंबलें । तयासी जीवनाम आलें । <br>
तेंचि तदाकार झालें अभिमानरूपें ॥ ९६ ॥ <br>
मी देह माझें स्वजन । मी उत्तमकुलीं उत्पन्न । <br>
जातिआश्रमादिवर्ण । मज असती ॥ ९७ ॥ <br>
ऐसा जो अभिमान धरी । तो विश्वाभिमानीं निर्धारीं । <br>
मी कर्ता भोक्ता अंतरीं । अभिमान तैजस ॥ ९८ ॥ <br>
मी सुखी दुःखी पापी । मी पुण्यात्मा प्रतापी । <br>
ऐसियाही संकल्पीं । बोलिजे तैजस ॥ ९९ ॥ <br>
स्थूल देह मात्र अकार । सूक्ष्म तोचि उकार । <br>
उभयरूपें प्रणवाक्षर । विभागलें दो ठायीं ॥ ११०० ॥ <br>
विषय प्रत्यक्ष जैं भेटती । दृश्यत्वें इंद्रियांसी प्राप्ती । <br>
तेव्हां सुखदुःखें जीवा होती । स्थूल भोग या नांवें ॥ १ ॥ <br>
बुद्धिवृत्तीनेण् आठवितां । विषय भासे आंतौता । <br>
सुखदुःख उठे चित्ता । हा प्रविविक्त भोग ॥ २ ॥ <br>
स्थूल सूक्ष्म जागृति स्वप्न । नेत्र कंठी दोन्ही स्थाने । <br>
विश्व तैजस अभिमान । आत्मा तूं नव्हेसी ॥ ३ ॥ <br>
अकार उकार मात्राद्वय । स्थूल प्रविविक्त भोग होय । <br>
समजावें हें अज्ञानकार्य । आत्मा अन्व्हेसी ॥ ४ ॥ <br>
अगा देवदत्ता इतुकें । निरूपिलें तुज निकें । <br>
अंतरीं काळलें असे जितुकें । तें बोलोनि दाखवीं ॥ ५ ॥ <br>
देवदत्तें करोनि नमन । बोलताहे नम्र वचन । <br>
अस्तिभातिप्रिय पूर्ण । लक्षण आत्म्याचें ॥ ६ ॥ <br>
असज्जड दुःखरूप हें अनात्म्याचें स्वरूप । <br>
साही लक्षणामाजी अल्प । कळलें तें निवेदूं ॥ ७ ॥ <br>
उद्‍भवें तितुकें नासते । यास्तव असत् मनीं वाटतें । <br>
परप्रकाशें वर्ततें । म्हणोनि जड ॥ ८ ॥ <br>
सुखदुःखें शीण पावे । दुःखरूपचि या नांवें । <br>
हे अनात्मजात आघवें । कळलें ऐसें ॥ ९ ॥ <br>
सत्य अधिष्ठानावीण । भ्रमसी नव्हे दिसणें । <br>
सर्वदा आहे जो पूर्ण । तद्‍रूप आत्मा ॥ १११० ॥ <br>
सर्व वृत्तींचा जाणता । हा चिद्‍रूप आत्मा तत्त्वतां । <br>
परी आनंद नेणें मी कोणता । सप्रतीत ॥ ११ ॥ <br>
शंकर म्हणती शिष्यराया । अनुमानें बोलसी वायां । <br>
यथार्थ बोलिल्या न्याया । तुज नाहीं कळलें कीं ॥ १२ ॥ <br>
प्रत्यक्षासी अनुमान । तया म्हणूं न ये ज्ञान । <br>
आतां होईल सावधान । सप्रतीत बोलूं ॥ १३ ॥ <br>
मृत्तिका जया क्षणीं कळे । तत्क्षणीं घटबुद्धि मावळे । <br>
घटबुद्धि जातां निवळे । मृत्तिका एक ॥ १४ ॥ <br>
तैसा अस्तिभातिप्रिय । आत्म्याचा होतां निश्चय । <br>
असज्जाद दुःख जाय । तत्क्षणींचि ॥ १५ ॥ <br>
असज्जड दुःख जयासी । सानुभवें कळे मानसीं । <br>
अस्तिभातिप्रियरूपासी । प्रगटता आयती ॥ १६ ॥ <br>
तस्मात् तुज नाहीं कळलें । म्हणून पाहिजे बोलिलें । <br>
नामरूप जितुकें झालें । भ्रमें अस्तित्वावरी ॥ १७ ॥ <br>
मृत्तिकेवीण घटासी । सांगें रूप आकारासी । <br>
आंत बाहेर मृत्तिका जैसी । विलसत असे ॥ १८ ॥ <br>
तंतूमाजी कापुसावीण । कोणतें होतसे भान । <br>
तैसे देहे प्राण बुद्धि मन । यांस रूप काय ॥ १९ ॥ <br>
सद्‍रूप तरी दिसेना । परी त्यावीण हे भासेना । <br>
भासासी मूळ कल्पना । परी तें झालेंचि नाहीं ॥ ११२० ॥ <br>
जें मुळींचि झालें नाहीं । रज्जूवरील जैसा अही । <br>
आहे तें स्वरूपचि पाहीं अस्तिस्वरूप ॥ २१ ॥ <br>
देवदत्त म्हणे महाराजा । सद्‍रूप होय जी ओजा । <br>
एकरूप भाव दुजा । झालाचि नाहीं ॥ २२ ॥ <br>
जें सर्वदा अखंड असे । आदिअंतीं एकरसें । <br>
आहे नाहीं दोन्ही ऐसें । बोलतां न ये ॥ २३ ॥ <br>
आचार्य म्हणती गा खरें । सद्‍रूप बाणलें निर्धारें । <br>
मिथ्या मिथ्यत्वें सारें गेलें नामरूप ॥ २४ ॥ <br>
परी चिद्‍रूप आणि आनंद । कळला पाहिजे निर्द्वंद्व । <br>
तरी ऐकावा संवाद । पुढील श्लिकींचा ॥ २५ ॥ </p> <br>
<p class="shl">विशुद्धं केवलं ज्ञानं निर्विशेषं निरंजनम् । <br>
यदेकं परमानंदं तत्त्वमस्यद्वयं परम् ॥ २१ ॥ </p> <br>
<p class="ovi">विशुद्ध केवल ज्ञानघन । निर्विशेष जो निरंजन । <br>
एकचि परमानंद पूर्ण । तें तूं अससी अद्वय ॥ २६ ॥ <br>
देवदत्ता पूर्वश्लोकीं । निरूपण केलें कौतुकीं । <br>
देहद्वय आत्मा नव्हे कीं अस्तिभातिरूप ॥ २७ ॥ <br>
अस्तित्व बाणलें तुज । चिदानंदीं नव्हे उमज । <br>
चिद्‍रूप कळलें म्हणसी मज । परी तें सविशेष ॥ २८ ॥ <br>
साखर गोडी एक जैसी । वाटली अविचारबुद्धीसी । <br>
वृत्ती आणि ज्ञानरूपासी । एकत्र केलें ॥ २९ ॥ <br>
साखरेवेगळी गोडी । रसास्वादनीं निवडी । <br>
तैसें वृत्तीमधून काढीं । स्वानुभवें ज्ञान ॥ ११३० ॥ <br>
शब्दामाजी शब्दाकार । तैसेचि स्पर्शादि प्रकार । <br>
त्या त्या सारिखें साचार । ज्ञान झालें वाटे ॥ ३१ ॥ <br>
शब्द स्पर्श टाकावे । रूपरसादि त्यागावे । <br>
नुसतें ज्ञान अनुभवावें । विशुद्ध जें कां ॥ ३२ ॥ <br>
तैसाचि मनाचा संकल्प । सांडावें बुद्धीचें रूप । <br>
उरे जें कां स्वस्वरूप । ज्ञप्तिमात्र जाणावें ॥ ३३ ॥ <br>
चित्त चित्ताचा व्यापार ।मिथ्यात्वें त्यजावा अहंकार । <br>
उरें जें कां ज्ञानमात्र । तोचि आत्मा चिद्‍रूप ॥ ३४ ॥ <br>
विकारवृत्ति झाली जरी । तरीं ते ज्ञान निर्विकारी । <br>
या हेतू पदांमाझारी । निर्विशेष बोलिलें ॥ ३५ ॥ <br>
ऐसें जें पूर्णज्ञान । व्यापून अवस्था तीन । <br>
परी तया विकारा भिन्न । निर्विशेषत्वें ॥ ३६ ॥ <br>
साक्षित्वें जाणें जागृती । जाणे विषयमात्राप्रती । <br>
तैसीचि स्वप्नाची प्रतीती । त्याचि ज्ञानें होय ॥ ३७ ॥ <br>
शब्द जेणें ओळखिला । स्पर्शादि प्रत्यय होय त्याला । <br>
विषयभेद मात्र झाला । परी ज्ञान अभेद ॥ ३८ ॥ <br>
तेणेंचि रीतीं स्वप्नातें । साक्षित्वें जाणे भासातें । <br>
अवस्थाभेद परी ज्ञान तें । दुसरें नाहीं ॥ ३९ ॥ <br>
तेंचि सुषुप्तीतें जाणे । आपुलेनि सर्वज्ञपणें । <br>
परी ज्ञानासी भेद होणें । न घडे कधीं ॥ ११४० ॥ <br>
ऐसें बुद्धिवृत्तीवीण । जें कां असे विशुद्ध ज्ञान । <br>
तें प्रत्यक्ष अनुभवून । बोलें मजसी ॥ ४१ ॥ <br>
देवदत्त तेव्हां विचारी । ज्ञानें दिसती ही सारीं । <br>
आणि साक्षिही तयामाझारी । अनुभवा येतो ॥ ४२ ॥ <br>
परी वृत्तीवीण जें वेगळें । तें तों बुद्धीसी न कळे । <br>
जाणूं जातां तया बळें । उफाळे विकार ॥ ४३ ॥ <br>
तरी आतां जी सद्‍गुरु । येथें न सुचे विचारु । <br>
केवळ ज्ञानाचा निर्धारु । मज बाणवावा ॥ ४४ ॥ <br>
ऐकें देवदत्ता तुजसी । वृत्ति कळताहे आपैसी । <br>
परी मी नेणें आपणासी । म्हणसी तें अज्ञान ॥ ४५ ॥ <br>
तेंचि अज्ञान जैं फिटे । तरीच आपण आपणा भेटे । <br>
वृत्तिज्ञानही सर्व आटे । तत्क्षणींचि ॥ ४६ ॥ <br>
नसतां देहद्वय नामरूप । भासूं लागलें भ्रमरूप । <br>
यासी कारण स्वस्वरूप । न कळे तें अज्ञान ॥ ४७ ॥ <br>
हा कारणदेह तिसरा । सर्प जैसा नेणतां दोरा । <br>
परी देहद्वयाचा उभारा । येथूनि झाला ॥ ४८ ॥ <br>
ज्ञानघन स्वप्रकाश । असून नेणे आपणास । <br>
हाचि आनंदमय कोश । बोलिजे पांचवा ॥ ४९ ॥ <br>
येहील अवस्था सुषुप्ती । जेहें वृत्तीची समाप्ती । <br>
नव्हे स्वप्न ना जागृती । नेणीवदशा जे ॥ ११५० ॥ <br>
जागृतिस्वप्नीं वृत्तीसी । श्रम होती अतिशयेसीं । <br>
तेव्हां येतसे विश्रांतीसी । आनंदामाजी ॥ ५१ ॥ <br>
ऐसी वृत्ती लीन झाली । ते सुषुप्ति नाम पावली । <br>
तेचि अवस्था कल्पिली । हृदयस्थानीं ॥ ५२ ॥ <br>
मकारमात्रा प्रणवाची । अज्ञानरूप बोलिजे साची । <br>
तेथें प्राज्ञ अभिमानाची । प्रौढी असे ॥ ५३ ॥ <br>
तया अज्ञाना जाणतां असून कल्पिली अहंता । <br>
बळेंचि होय नेणता । प्राज्ञ तोचि ॥ ५४ ॥ <br>
कांहीं नसतां विकार । अनुभवीतसे सुखमात्र । <br>
तयासीच नाम साचार । आनंदभोग ॥ ५५ ॥ <br>
असो अज्ञानसुषुप्तिस्थान । मकरमात्रा प्राज्ञाभिमान । <br>
आनंदबोगही नेणपण । आत्मा नव्हेचि ॥ ५६ ॥ <br>
तया अज्ञानातें जाणे । तरी तेंचि आत्मा केवीं म्हणे । <br>
नेणिवेमाजी ज्ञानलक्षणें । कैसीं तें बोलूं ॥ ५७ ॥ <br>
ज्या क्षणीं वृत्ति उमटे । तेव्हां साक्षित्वें ज्ञान भेटे । <br>
जेधवां वृत्ति ओहटे । तेव्हांही जाणें ॥ ५८ ॥ <br>
वृत्तीचा अंत अनुभविला । तो वृत्ति उद्‍भवतां कळला । <br>
लय अमुक वेळ झाला । आठवीं ज्ञानें ॥ ५९ ॥ <br>
लयकाळीं अनुभव नसे । तरी वृत्तिकाळीं ज्ञान कैसें । <br>
यास्तव जाणता अखंड असे । तिन्ही काळीं ॥ ११६० ॥ <br>
वृत्तिपूर्वीं ज्ञानरूप । अखंड असे अमूप । <br>
उद्‍भवकाळीं आपेंआप । वृत्तीसी जाणे ॥ ६१ ॥ <br>
जेव्हां वृत्ति निमाली । त्या क्षणीं ज्ञप्ति उरली । ए <br>
वं तिन्ही काळीं संचली । चित्प्रभा एक ॥ ६२ ॥ <br>
ऐसिया गा ज्ञानासी । अज्ञान वृथा आरोपिसी । <br>
हे भ्रांति सांडीं वेगेंसीं । ज्ञानमात्रचि तूं ॥ ६३ ॥ <br>
जो कां वृत्तीसी जाणे । तोचि आत्मा ओळखणें । <br>
परी वृत्तिविकार त्यागणें । वृत्ति असतांचि ॥ ६४ ॥ <br>
साखर सांडून गोडी घ्यावी । तैसी ज्ञानप्रभा ळखावी । <br>
वृत्तीवीण ही जाणावी । ज्ञप्ति आपुली ॥ ६५ ॥ <br>
बहु कासया बोलणें । आत्मा अज्ञान कधीं न होणें । <br>
सर्वदा ज्ञानघन ओळखणें । चिद्‍रूप आत्मा ॥ ६६ ॥ <br>
होय जी म्हणे देवदत । ज्ञानरूप सदोदित । <br>
आदि अंत अवलोकित । निजात्मप्रभें ॥ ६७ ॥ <br>
तस्मात् तिन्ही काळीं एक ज्ञान । जें सर्वदा अखंड पूर्ण । <br>
परी सद्‍रूपही ज्ञानाहून । वेगळें कोठें ॥ ६८ ॥ <br>
आहेपण तेंचि ज्ञान । ज्ञान तेंचि अखंडपण । <br>
ऐसें ऐकतांचि वचन । सुखावती गुरु ॥ ६९ ॥ <br>
भला प्रतीति पावसी । तेणें संतोष आम्हांसी । <br>
आतां ऐकें आनंदासी । सच्चित् कळलें ॥ ११७० ॥ <br>
देहबुद्धी होतां दृढ । स्वसुखासी लावूनि कवाड । <br>
नानाविषयांचे काबाड । आवडती मनीं ॥ ७१ ॥ <br>
तृणापासून विरिंची- । पदापावेतों विषयरुची । <br>
अधिकाधिक वाढे साची । परी कृत्रिमरूप ॥ ७२ ॥ <br>
जे जे पदार्थ आवडती । जयाकरितां इच्छी प्राप्ती । <br>
तो तरी आवडता किती । म्हणोनियां बोलावा ॥ ७३ ॥ <br>
जैसा आपण आवडता । तेवीं नावडती माता पिता । <br>
पुत्र कन्या स्वजन कांता । नावडती ऐसे ॥ ७४ ॥ <br>
द्रव्य पशु राज्यभोग । देव वेद सुख स्वर्ग । <br>
गुरु शिष्य आवडती सांग । परी आपणाऐसे नाहीं ॥ ७५ ॥ <br>
देह इंद्रियें प्राण मन । बुद्धि आणि अंतःकरण । <br>
आवडला जैसा आपण । तैसें हें सर्व नव्हे ॥ ७६ ॥ <br>
ही सर्व जनां प्रतीती । असतांही ऐसें नेणती । <br>
बळेंचि अन्यत्वीं धांवती । सुख असे म्हणोनी ॥ ७७ ॥ <br>
तस्मात् आत्मा आअडता । तोचि सुखरूप तत्त्वतां । <br>
मी सुखी दुःखी हे वार्ता । वाटे विकारामुळें ॥ ७८ ॥ <br>
तो वृत्तिविकार निमे जेव्हां । स्वसुख प्रगट असे तेव्हां । <br>
सुषुप्तीमाजी सर्व जीवां । वृत्तीवीण आनंद ॥ ७९ ॥ <br>
अत्यंत आधि अथवा व्याधी । वृत्ति तोंवरी दुःखें बाधी । <br>
सुषुप्तीमाजी कोणें कधीं । पाहिलें सुखदुःख ॥ ११८० ॥ <br>
तस्मात् सुखरूप सुषुप्ती । सर्व सुखदुःखाची समाप्ती । <br>
अखंड सुखमात्र अनुभूती । स्वात्मसुखाची ॥ ८१ ॥ <br>
जेधवां स्वप्न जागृती । उल्लंघूनि जातां वृत्ती । <br>
आरंभीं सुखाकार होती । तो वासनानंद ॥ ८२ ॥ <br>
तेही वासना जेहें विरे । सुखमात्रचि तेथें उरे । <br>
परी सुखानुभव स्फुरे । आपुला आपण ॥ ८३ ॥ <br>
तेथें जरी न अनुभवितें । तरी उत्थानीं आठवितें । <br>
अनुभविल्यावीण विषयांएं । स्मरूं शकेना ॥ ८४ ॥ <br>
एवं वृत्तीवीण आनंदघन । स्वानुभीति तेंचि ज्ञान । <br>
सर्वदा असे परिपूर्ण । सद्‍रूपही तेंचि ॥ ८५ ॥ <br>
सत् सर्वत्रीं व्यापलें । अंतःकरणीं ज्ञान स्फुरलें । <br>
सुषुप्तिकाळीं तीन्ही संचले । सच्चिदानंद ॥ ८६ ॥ <br>
सच्चिद्‍रूपासी आच्छादन । करूं न शकेचि अज्ञान । <br>
व्यवहार नव्हे तयावीण । मायादिजगाचा ॥ ८७ ॥ <br>
सत् आच्छादी जरी भ्रम । तरी कोठें उद्‍भवे रूप नाम । <br>
चिद्‍रूप आच्छादितां धर्म । ज्ञानक्रिया कैंची ॥ ८८ ॥ <br>
आनंदमात्र विकारांत । आच्छादिल्यापरी वाटत । <br>
तोही सुषुप्तीमाजी प्रगटत । अनायासें ॥ ८९ ॥ <br>
एवं आत्मा सच्चिदानंद । सुषुप्तीमाजी निर्द्वंद्व । <br>
असज्जड दुःख खेद । किमपि असेना ॥ ११९० ॥ <br>
जो सर्वदा आहेच आहे । तो कदाही असत् नव्हे । <br>
सुखानुभव जाणताहे । तरी नव्हे जडरूप ॥ ९१ ॥ <br>
आनंदरूपचि असतां । तरी सुखदुःख कोठें वार्ता । <br>
एवं सुषुप्तिकाळीं तत्त्वता । द्वैतचि नाहीं ॥ ९२ ॥ <br>
अज्ञान नांव जें आलें । ज्ञानें जाणतां व्यर्थ गेलें । <br>
एवं जडदुःख नाथिलें । सुषुप्तिकाळीं ॥ ९३ ॥ <br>
असो तुज सच्चिद्रूप । कळलें तयाचें स्वरूप । <br>
आनंदाचें माप । पदरीं घेईं ॥ ९४ ॥ <br>
वृत्तीसी न कळे म्हणसी । कैसें जाणावें सुखासी । <br>
तरी अवधारीं मानसीं । एकाग्रपणें ॥ ९५ ॥ <br>
जैसें वृत्तीवीण ज्ञान । स्वप्रकाशें परिपूर्ण । <br>
तैसा हाही अनुभवावीण । आनंद ओळखीं ॥ ९६ ॥ <br>
मागें आम्हीं सदाचरणीं । संध्येचिये निरूपणीं । <br>
संधि साधिल्या मध्यस्थानीं । उद्‍भव लयाच्या ॥ ९७ ॥ <br>
हाचि वासनानंद जाण । जागृतिसुषुप्तींचें मध्यस्थान । <br>
तोचि विचारें पाहतां शोधून । जागरींही कळे ॥ ९८ ॥ <br>
वृत्तितरंग सांडावा । दुजा उद्‍भवचि न व्हावा । <br>
तत्क्षणीं पावे स्वानुभवा । निजात्मसुखाचे ॥ ९९ ॥ <br>
उदासवृत्ती सुख उमटे । ध्येयध्यानरूपें भेटे । <br>
परी तेंही सुख ओहटे । वृत्ति निमतां ॥ १२ ॥ <br>
तस्मात् अनुभविती यावीण । अनुभाव्यरूप सुख पूर्ण । <br>
येणें विचारेंचि अभिन्न । होय देवदत्ता ॥ १ ॥ <br>
ऐसा सच्चिदानंदघन । केवळ निर्विशेष पूर्ण । <br>
विशुद्ध एक दंडायमान । कळला कीं तुज ॥ २ ॥ <br>
पर निरंजन पदें दोन । हेंचि ऐकें सावधान । <br>
मायादिकांचें अधिष्ठान । परब्रह्म जें कां ॥ ३ ॥ <br>
उत्पत्तिपूर्वीं जें आहे । तेंचि कार्यामध्यें पाहें । <br>
प्रलयकालीं संचलें राह । ज्ञानाज्ञानावीण ॥ ४ ॥ <br>
ऐसा जो कां परमात्मा । तोचि तूं हा प्रत्यगात्मा । <br>
अद्वयपदें अभेदवर्मा । कळलें पाहिजे ॥ ५ ॥ <br>
एतदर्थ महावाक्यप्रवृत्ती । अभेदीं दृढ व्यावी मती । <br>
तस्मात् तेंचि तूं गा चिन्मूर्ती । अससी ब्रह्म ॥ ६ ॥ <br>
साक्षिमात्र प्रज्ञानघन । ब्रह्म सर्वां अधिष्ठान । <br>
मीचि एक परिपूर्ण । बाणो तुजप्रति ॥ ७ ॥ <br>
अहंशब्दें जें स्फुरण । एंचि ब्रह्म कीं आपण । <br>
ऐसी हे प्रतीति गहन । बाणो तुजप्रति ॥ ८ ॥ <br>
हा आत्मा स्वप्रकाश । अपरोक्ष ब्रह्म अविनाश । <br>
परिपूर्ण अखंडैकरस । बाणो तुजप्रति ॥ ९ ॥ <br>
हे शब्द शाखा तुज दाविली । स्वानुभवचंद्रीं दृष्टी घालीं । <br>
तो तूं कैसा अमुक खोली । बोलतां न ये ॥ १२१० ॥ <br>
यास्तव बोलणें खुंटलें । निरूपण समाप्त झालें । <br>
पुढें काय जें उरलें । तेम् चिन्मात्र तूंचि ॥ ११ ॥ <br>
ऐसी ऐकतां वचनोक्ती । लागली नेत्रांची पाती । <br>
इंद्रियें मन‍आदि वृत्ती । मिळती परेसी ॥ १२ ॥ <br>
तेंही स्फुरण चित्सागरीं । मिळे लवणाचिये परी । <br>
अखंडैकरस ध्येमात्रीं । समरस झाला ॥ १३ ॥ <br>
देह झाला काष्ठवत । निश्चल परिपूर्ण निवांत । <br>
ऐसा शंकरें देवदत्त । देखिला पुढें ॥ १४ ॥ <br>
आनंदें टाळी पिटिली । हस्तें वरी छाटी उडविली । <br>
म्हणती धन्य आजि हे फळली । वंध्या वाग्धेनु ॥ १५ ॥ <br>
मग उठोनियां त्वरित । आनंदें शंकर नाचत । <br>
धन्य अहा हे देवदत्त । धन्य धन्य आम्ही ॥ १६ ॥ <br>
मागें हस्तमालक । तो तरी ज्ञानाचा तिलक । <br>
तेथें उपदेशाचें कौतुक । पुरलें नाहीं ॥ १७ ॥ <br>
परी देवदत्तें धन्य केलें । आमुचें वांझपण फेडिलें । <br>
यासी ब्रह्मात्मबोधें झालें । अपरोक्ष ज्ञान ॥ १८ ॥ <br>
परी आमुचिये वाणीसी । पुरली नाहीं असोसी । <br>
आणि ज्ञातया हे कायसी । ताटस्थावस्था ॥ १९ ॥ <br>
हा आतां झालासे लीन । मागुती होईल उत्थान । <br>
वृत्तिकालीं हें समाधान । झालें तें निमेल ॥ १२२० ॥ <br>
तरी यासी करूं सावध । मागुती करूं दृढ बोध । <br>
जेणें सर्वत्रीं अभेद । पूर्ण ज्ञान ठसावें ॥ २१ ॥ <br>
ऐसें विचारूनि अंतरीं । सप्रेम आलिंगिलें उरीं । <br>
पाठी थापटिती करीं । कुरवाळिती मुख ॥ २२ ॥ <br>
अगा वत्सा हे पाडसा । नेत्र उघडीं गा अमासा । <br>
तुजवीण आम्हांसी सहसा । न धरवे धीरु ॥ २३ ॥ <br>
तूं तों अखंड एकरसीं । पूर्ण निमग्नचि झालासी । <br>
यास्तव आम्हां विसरलासी । काय गा आतां ॥ २४ ॥ <br>
ऐसी सूक्ष्म अंतःकरणीं । पडिली अमृतरूप गुरुवाणी । <br>
तेव्हां वृत्तिसहित खडबडोनी । उठता झाला ॥ २५ ॥ <br>
परी वृत्तिमाजी अपार । दाटला आनंदाचा पूर । <br>
पुलकांकित सर्व गात्र । सजल नेत्र उघडिले ॥ २६ ॥ <br>
तों पुढें गुरुमाय देखिली । पदावरी साष्टांग घाली । <br>
शंकरें उचलूनि आलिंगिली । तनू देवदत्ताची ॥ २७ ॥ <br>
सांडूनियां गुरुशिष्यपण । एकरूप जाले पूर्ण । <br>
न धरत चालिलें स्फुंदन । उभयतांसी ॥ २८ ॥ <br>
मग शंकरें काय केलें । स्वकरें नेत्रांसी पुसिलें । <br>
हातीं धरूनि बैसविलें । पूर्वरीतीं सन्मुख ॥ २९ ॥ <br>
देवदत्त थरथरां कांपे । आनंदामाजी वृत्ति लोपे । <br>
कंठीं दाॠनि आलीं बाष्पें । न फुटे शब्द ॥ १२३० ॥ <br>
मग सांवरूनियां बळें । उघडिता होय नेत्रकमळें । <br>
परी प्रेमाचे होती उमाळे । उमसूं न लाहे ॥ ३१ ॥ <br>
मग पदीं घालूनियां मिठी । मंदमंद बोले ओठीं । <br>
जय जय सद्‍गुरु उठाउठीं । मोक्षध्वज उभारिला ॥ ३२ ॥ <br>
देहबुद्धीचिया रंकासी । दिधलें साम्राज्य एकरसीं । <br>
अहा हे सद्‍गुरु ब्रीदासी । सत्य केलें ॥ ३३ ॥ <br>
विषयकर्दमींची मासोळी । सोडिली ब्रह्मानंदकल्लोळीं । <br>
काय स्तवावें मुखकमळीं । मौनावले वेद ॥ ३४ ॥ <br>
जय जय सद्‍गुरु कृपापाणी । न कळे कृपेची कैसी करणी । <br>
शब्दमात्रें अखंडपणीं । मेळविलें मज ॥ ३५ ॥ <br>
ऐसें जें निर्विकार सुख । जेथें नसती सुखदुःख । <br>
तेंचि होऊनि अशेख । म्यां सर्वदा असावें ॥ ३६ ॥ <br>
नको वृत्तीचा वळसा । नको भिन्नत्वाचा ठसा । <br>
अखंड निजस्वात्मैक्यरसा । परिपूर्ण व्हावें ॥ ३७ ॥ <br>
ऐकोनि देवदत्तवाणी । शंकर बोलती हांसोनी । <br>
सावध असावें निरूपणीं । पुढील श्लोकाचे ॥ ३८ ॥ </p> <br>
<p class="shl">शब्दस्याद्यंततोः सिद्धं मनसोऽपि तथैव च । <br>
मध्ये साक्षितया नित्यं तदेव त्वं भ्रमं जहि ॥ २२ ॥ </p> <br>
<p class="ovi">जो शब्दाचे आदिअंतीं । मनाच्याही तेणेंचि रीतीं । <br>
मध्यें साक्षी नित्य निश्चितीं । तेंचि तूं हा टाकीं भ्रम ॥ ३९ ॥ <br>
अगा तुजसी देवदत्ता । सत्य मिथ्या न कळे तत्त्वतां । <br>
रज्जु रज्जुत्वेंही जाणतां । सर्प मारूं धांवसी ॥ १२४० ॥ <br>
स्थाणू स्थाणुत्वें जरी भेटे । चोरा मारू धांवसी नेटें । <br>
अहा हें तुजलागी गोमटें । असे कीं ज्ञान ॥ ४१ ॥ <br>
मृत्तिएक्वीण घटांत । काय बा असे किंचित । <br>
तैसें मन प्राणादि समस्त । तुजवीण तेथें काय ॥ ४२ ॥ <br>
कापुसावीण सुतासी । काय बा सांगें रूपासी । <br>
तैसेंचि मनादि सर्वांसी । काय आहे तुजवीण ॥ ४३ ॥ <br>
तयातें सांडूं पाहसी । ऐसियाही सांडीं भ्रमासी । <br>
उद्‍भवतां निमतां काय तुजसी । उद्ंभव लय असे ॥ ४४ ॥ <br>
जेधवां वृत्तिविकार होणें । तुजला त्यासवें काय येणें । <br>
अथवा निमतां नाहीं जाणें । तुजला मागुतीं ॥ ४५ ॥ <br>
जोंवरी शब्द नाहीं उठिला । तूं जैसा अससी संचला । <br>
उठून हरी शब्द निमाला । तरी तूं अखंड ॥ ४६ ॥ <br>
मध्येंचि शब्दाची स्थिती । होतां जाणसी तयाप्रती । <br>
साक्षिमात्रें स्वयंज्योती । तो विकारी नव्हे ॥ ४७ ॥ <br>
तेणेंचि रीतीं मनादि । तूं अससी अंतींआदि । <br>
मध्येंही साक्षी अनादि । निर्विकाररूपें ॥ ४८ ॥ <br>
शब्द मन उपलक्षण । परी जीं जीं तत्त्वें निर्माण । <br>
त्या त्या आदिअंतीं पूर्ण । मध्येंही साक्षिरूपें ॥ ४९ ॥ <br>
वायुमेघाचिये गती । भंगेना गगनाची स्थिती । <br>
तैसे विकार होती जाती । परी तूं जैसा तैसा ॥ १२५० ॥ <br>
अगा जेधवां होतें अञान । तेधवां विकारी न होसी पूर्ण । <br>
घटीं मठीं जैसें गगन । निश्चल तैसा ॥ ५१ ॥ <br>
आतां ज्ञान जालियावरी । विकास लाविसी निर्विकारीं । <br>
हाचि भ्रम गा निर्धारी । पूर्ण ज्ञान नव्हे ॥ ५२ ॥ <br>
जळें काय सांडिले तरंग । कीं आकाशें चवडिले मेघ । <br>
मनादि हें तुझेंचि अंग । केवीं सांडूं पाहसी ॥ ५३ ॥ <br>
किरणें सांडितसे तरणी । कीं ज्वाला अव्हेरी अग्नी । <br>
मनादि हे आत्मपणीं । केंवी सांडूं पाहसी ॥ ५४ ॥ <br>
तथापि सांडूं हें समग्र । ऐसा धरिसी अहंकार । <br>
हाचि निजरूपीं विकार । तुज कां न कळे ॥ ५५ ॥ <br>
अगा सांडीमांडी करूं जासी । तों तों विकारा पावसी । <br>
निजरूपी भिन्न पडसी । समाधान कईचें ॥ ५६ ॥ <br>
यासी तत्यत्वें जें भाविलें । आणि आपणासी भिन्न कल्पिलें । <br>
इतुकेंचि पाहिजे त्यागिलें । सप्रतीतज्ञानें ॥ ५७ ॥ <br>
मन प्राण देह इंद्रिय । नामें मात्र कल्पूं न ये । <br>
असें एं ब्रह्म तूं अद्वय । अससी हा भ्रम टाकीं ॥ ५८ ॥ <br>
एवं अहंकारादि देहांत । तूंचि अससी सदोदित । <br>
सांडीमांडीचा संकेत । भ्र्म हा टाकीं ॥ ५९ ॥ <br>
मिथ्या म्हणजे नाहीं झालें दृश्यत्वें जरी तें दिसलें । <br>
तें तुवां कैसें मानिलें । भिन्न आपणाहूनि ॥ १२६० ॥ <br>
ज्वालेसहित अग्नी । कीं तरंगासहित पाणी । <br>
तैसा तूं आपणालागूनी । जाणें वृत्तीसहित ॥ ६१ ॥ <br>
किरणांसहित तरणी । कीं प्रकाशासहित मणी । <br>
तैसा तूं आपणालागूनी । जाणें वृत्तीसहित ॥ ६२ ॥ <br>
एक देहाचा भासला । तुजसी आत्मत्वें दाविला । <br>
तैसेंचि ब्रह्मांड देखें वहिला । आपुलिये ठायीं ॥ ६३ ॥ <br>
एक घट मृत्तिकेचा । कळला जरी असे साचा । <br>
तरी सर्वां घटी मृन्मयाचा । विचार पाहावा ॥ ६४ ॥ <br>
तेंचि कैसें निरूपण । पुढील श्लोकीं सावधान । <br>
कीजे तत्पदशोधन । त्वंपदावरी ॥ ६५ ॥ </p> <br>
<p class="shl">स्थूलवैराजयोरैक्यं सूक्ष्महैरण्यगर्भयोः । <br>
अज्ञानमाययोरैक्यं प्रत्यग्‍विज्ञानपूर्णयोः ॥ २३ ॥ </p> <br>
<p class="ovi">स्थूल विराट एक रीती । सूक्ष्म हिरण्यगर्भाप्रती । <br>
ऐक्य अज्ञान प्रकृती । प्रत्यग् विज्ञानपूर्णासी ॥ ६६ ॥ <br>
देह जड अस्थिमांसाचा । तैसाचि जड समुदाय भूतांचा । <br>
तेथें विस्तार चहूं खाणींचा । तो हा विराट ॥ ६७ ॥ <br>
जडर्वें दोन्ही समान । तेवींच दृश्यत्वें अभिन्न । <br>
अभेचचि कार्यकारण । ओळखावें तुवां ॥ ६८ ॥ <br>
स्थूलदेहीं अवस्था जागृती । तैसीच विराटा उत्पती । <br>
यासी भेद नाहीं रती । आकारमात्र हे ॥ ६९ ॥ <br>
विश्वाभिमानी जो पिंडीं । तोचि असे ब्रह्मा ब्रह्मांडीं । <br>
स्थूल भोगाची आवडी । सरिखी दोघां ॥ १२७० ॥ <br>
सूक्ष्म हिरण्यगर्भ दोन्ही । चंचलत्वें समान मानी । <br>
सप्तदश तत्त्वांची करणी । कार्यकरणरूपें ॥ ७१ ॥ <br>
वायूसी नांव आलें प्राण । चंद्रमा तोचि असे मन । <br>
बुद्धि तेचि चतुरानन । भेदचि नाहीं ॥ ७२ ॥ <br>
श्रोत्र दिशा त्वचा समीर । चक्षु सूर्य जिव्हा रसधर । <br>
घ्राण अश्विनीकुमार । एकरूपचि ॥ ७३ ॥ <br>
वाचा अग्नि पाणी सुरपति । पाद वामन उपस्थ प्रजापति । <br>
गुदेंद्रिय तो निर्‍ऋति । समान दोहींकडे ॥ ७४ ॥ <br>
एवं सप्तदशकलांचा । अपंचीकृत भूतांचा । <br>
विस्तार कार्यकरणांचा । समान देखें ॥ ७५ ॥ <br>
स्वप्नावस्था सूक्ष्मासी । पालन अवस्था जाण तैसी । <br>
उकार मात्रा हे दोहींसी । समान असे ॥ ७६ ॥ <br>
तैजस अभिमानी पिंडीं असे । ब्रह्मांडीं विष्णु पाळीतसे । <br>
यास्तव कार्यकारण नसे । भेद कांहीं ॥ ७७ ॥ <br>
अज्ञानकारणाचे रीतीं । जाणें अव्यकृत प्रकृती । <br>
हेचि स्वरूपा आवरणशक्ती । सारखीं दोहींकडे ॥ ७८ ॥ <br>
प्रलय ते अवस्था सुषुप्ती । एकरूप दोहींची स्थिती । <br>
मकार मात्रा यासी म्हणती । अज्ञानरूप ॥ ७९ ॥ <br>
प्राज्ञ अभिमानचे परी । प्रलयीं रुद्र संहारी । <br>
ब्रह्मांडाचा अभिमानधरी । तमोगुणरूपें ॥ १२८० ॥ <br>
एवं पिंड ब्रह्मांड दोन्हींचें । वाच्यांशीं समानत्व साचें । <br>
असतां लक्ष्यांसीं कैंचें । भिन्नत्वपण ॥ ८१ ॥ <br>
प्रत्यगात्मा विज्ञानरूप । पूर्णब्रह्म स्वस्वरूप । <br>
यासी न करितां आपेंआप । अभेदता येतसे ॥ ८२ ॥ <br>
घटमठचि एक होतां । आकाशा भेद तो केउता । <br>
झणीं भेद भाविसी आतां । प्रत्यगात्मा ब्रह्मासी ॥ ८३ ॥ <br>
हें असो पूर्णब्रह्माहूनी । सर्वांसीही भिन्न न मानीं । <br>
नामरूप जें दृश्यपणीं । तें तें ब्रह्मरूप ॥ ८४ ॥ <br>
याचेंचि निरूपण आतां । श्लोकीं बोलिजे देवदत्ता । <br>
तेणें तुजसी अभिन्नता । तत्काळ होय ८५ ॥ </p> <br>
<p class="shl">चिन्मात्रैकरसे विष्णौ ब्रह्मात्मैकस्वरूपके । <br>
भ्रम एव जगज्जातं रज्ज्वां सर्पभ्रमो यथा ॥ २४ ॥ </p> <br>
<p class="ovi">विष्णु चिन्मात्र एकरस । प्रत्यगात्मा ब्रह्म अविनाश । <br>
ऐसिया तुझ्याठायीं भ्रमविलास । रज्जुसर्पापरी झाला ॥ ८६ ॥ <br>
अगा देवदत्ता तूं अविनाशी । ब्रह्मचि आत्मा एकरसी । <br>
व्यापकपणें बोलिजे तुजसी । विष्णु हें नाम ॥ ८७ ॥ <br>
अखंड एकरस चिन्मात्र । तूचि अससी स्वतंत्र । <br>
तुझ्या ठायीं हा भ्रममात्र जगविलास दिसे ॥ ८८ ॥ <br>
अज्ञानें सर्प रज्जूवरी । जैसा जालासे अंधारीं । <br>
तैसींचि नामरूपें उभारी । तुजवरी माया ॥ ८९ ॥ <br>
रज्जुवेगळें सर्पासी । काढितां न येचि कोणासी । <br>
तेवींच या जगद्‍भ्रमासी । तुजहून काढील कोण ॥ १२९० ॥ <br>
तस्मात् हें वेगळें कांहीं । नामरूप झालेंचि नाहीं । <br>
तूंचि अससी सर्वदाही । सर्पपणासहित ॥ ९१ ॥ <br>
मी ब्रह्म होतां स्फुरण । तेंचि मायेचें लक्षण । <br>
तयासी भेद असे कोण । स्वरूपावेगळा ॥ ९२ ॥ <br>
तेथेंचि ज्ञानाज्ञानरूप । अविद्या मायेचें स्वरूअ । <br>
त्यासी भेद नसे अल्प । स्वरूपावेगळा ॥ ९३ ॥ <br>
तेथील प्रतिबिंबा नांव । ठेविलें असे जीवशिव । <br>
त्यासी स्वरूपाहून अपूर्व । भेद कोण कल्पी ॥ ९४ ॥ <br>
तया प्रकृतीपासून । होती भूतें आणि गुण । <br>
काय असे स्वरूपावीण । दृश्यामाजीही ॥ ९५ ॥ <br>
मग गुण भूतें प्रसवती । भोग्य आणि साधनसंपत्ती । <br>
जीव भोक्ता तयाप्रती । हे त्रिपुटी ऐसी ॥ ९६ ॥ <br>
हें असो प्रथमविकार । आकाशरूप महाथोर । <br>
गगन हें पावलें नाममात्र । परी तें सद्‍रूप ॥ ९७ ॥ <br>
सद्‍रूप वेगळें करितां । आकाशासी नसे वार्ता । <br>
तस्मात् तूंचि अससी तत्त्वतां । आकाशरूपें ॥ ९८ ॥ <br>
तैसेचि वायु अग्नि आप । पांचवें भूमीचें रूप । <br>
यासी आपणाहूनि अल्प । भेदचि भावूं नको ॥ ९९ ॥ <br>
पंचभूतांचें रचिलें । ब्रह्मांड नाम पावलें । <br>
भेदभाव टाकी वहिलें । तूंचि ब्रह्म अससी ॥ १३०० ॥ <br>
चवदा भुवनें सप्त पाताळ । वैकुंठकैलासादि स्थळें । <br>
स्थावरजंगमादि सकळें । तूंचि ब्रह्म अससी ॥ १ ॥ <br>
मेरु समुद्र नद्या पर्वत । तृण पाषाण वस्तुजात । <br>
जें जें दृश्य भासत । तूंचि ब्रह्म अससी ॥ २ ॥ <br>
देव मानव दानव । भूतें राक्षस गंधर्व । <br>
पक्षीं श्वापदें सर्व । तूंचि ब्रह्म अससी ॥ ३ ॥ <br>
जलचर आणि भूचर । दिनचर आणि इशाचर । <br>
कीटक आणि खेचर । तूंचि ब्रह्म अससी ॥ ४ ॥ <br>
तुजवीण कोणतें दुजें । असे म्हणोनि लाहिजे । <br>
यास्तव अंतरीं पूर्ण समजें । तूंचि ब्रह्म अससी ॥ ५ ॥ <br>
हा उत्तम हा अधम । हा कनिष्ठ हा मध्यम । <br>
हा विषम हा सम । ऐसें भावूंचि नको ॥ ६ ॥ <br>
हा थोर हा धाकुटा । हा चांगुला हा खोटा । <br>
हा श्रीमान् हा करंटा । ऐसें भावूंचि नको ॥ ७ ॥ <br>
हा स्वर्ग हा नरक । हा आंधार हा प्रकाशक । <br>
हा मूर्ख यासी बहु तर्क । ऐसें भावूंचि नको ॥ ८ ॥ <br>
हें सुख हें दुःख परम । हा पापरूप अधर्म । <br>
हें पुण्यात्मक उत्तम । ऐसें भावूंचि नको ॥ ९ ॥ <br>
हा पूर्वकषाचा सिद्धांत । हा बद्ध हा जीवन्मुक्त । <br>
हा साधक हा मोक्ष । ऐसें भावूंचि नको ॥ १३१० ॥ <br>
गगनचि जैसें गगनीं । कीं पाणियामाजी पाणी । <br>
तैसा तूंचि एक एकपणीं । अससी ब्रह्म ॥ ११ ॥ <br>
तूचि आंत तूंचि बाहेरी । तूंचि तळीं तूंचि उपरी । <br>
तूंचि पुढें मागें एकसरी । सव्य अपसव्य तूं ॥ १२ ॥ <br>
बहु कासया उच्चारूं । तूंचि वेद अर्थ विचारू । <br>
तूचि शिष्य तूं श्रीगुरु । अससी ब्रह्म ॥ १३ ॥ <br>
ऐसी अभेद जे प्रतीती । नाढळेचि दुजी व्यक्ती । <br>
एकला एक स्वयंज्योती । तूंचि आत्मा परिपूर्ण ॥ १४ ॥ <br>
हा वेदांतसिद्धार्थ काढिला । तुझिये करीं समर्पिला । <br>
ऐसेंचि देखें गा वहिला । बोलिल्या न्यायें ॥ १५ ॥ <br>
सर्वशास्त्रें सांडूनि दूरी । वेदांतसंमती निर्धारीं । <br>
तुजप्रति बोल्धिलें अंतरीं । आतां करीं हें दृड ॥ १६ ॥ <br>
मग देवदत्तें सष्टांग केलें । नेत्रोदकें चरण क्षाळिले । <br>
महाप्रसाद जी दिधलें । पूर्ण समाधान ॥ १७ ॥ <br>
जय जय सद्‍गुरु तुझिये कृपें । संशयासहित अज्ञान लोपे । <br>
भवसमुद्र मारिला थापें । मशकादिकीं ॥ १८ ॥ <br>
समर्थें जया धरिलें करीं । तो कां राहील भिकारी । <br>
परी एक आटह्वलें अंतरीं । विज्ञापना करूं तें ॥ १९ ॥ <br>
मागें आतां निरूपणीं । न्यायही घेतला व्याख्यानीं । <br>
सांख्य योग हीं शास्त्रें दोन्ही । ग्रहण केलीं ॥ १३२० ॥ <br>
तरी सर्व शास्त्रें कैसीं । सांडून जाणावे वेदांतासी । <br>
निवडून तयाचिये रूपासी । भिन्न भिन्न सांगावें ॥ २१ ॥ <br>
ऐसी प्रार्थना ऐकोनी । सद्‍गुरु बोलती सुवचनीं । <br>
साख्यादि घेतलें व्याख्यानीं । तें प्रयोजन ऐकें ॥ २२ ॥ <br>
जैसी मागून आली पद्धती । पुढें चालावें तेणें रीती । <br>
स्वानुबवानुरूप जे युक्ती । घेती ज्ञानी ॥ २३ ॥ <br>
हेंचि आतां निरूपिजे । श्लोकार्थीं अवधान दीजे । <br>
तेणें तुजलागीं उमजे । टाकणें घेणें ॥ २४ ॥ </p> <br>
<p class="shl">तार्किकाणां च जीवेशौ वाच्यावेतौ विदुर्बुधाः । <br>
लक्ष्यौ च सांख्ययोगाभ्यां वेदांतैरैक्यतानयोः ॥ २५ ॥ </p> <br>
<p class="ovi">जीवेश वाच्य बोले न्याय । सांख्ययोगें लक्ष्य प्रत्यय । <br>
वेदांत ऐक्यत्वनिश्चय । जाणती ज्ञाते ॥ २५ ॥ <br>
न्याय म्हणजे अनुमान । दृष्टांतयुक्तीं घडे मनन । <br>
कांहीं तर्क केलियावीण । अर्थीं दृष्टि नव्हे ॥ २६ ॥ <br>
येंएं रीतीं घेतला न्याय । ऐक सांख्याचा उपाय । <br>
आत्मानात्मनिवाडू होय । लक्ष्य केळे तेणें ॥ २७ ॥ <br>
अभ्यासें वृत्तीसी सांडूनी । बलात्कारें समरससी पूर्णीं ॥ <br>
यास्तव योगही व्याख्यानीं घेतला असे ॥ २८ ॥ <br>
परी विरुद्ध जे वेदांतासी । सांडील त्या त्या सिद्धांतांसी । <br>
ते ते कोणते जरी म्हणसी । तें पुढें बोलूं तुज ॥ २९ ॥ <br>
येथें ग्रहणाचें प्रयोजन । असे तें केलें निरूपण । <br>
आतां वेदांआचा पक्ष जाण । अवधारीं निश्चित ॥ १३३० ॥ <br>
जरी झाली न्याययुक्ती । स्वानुभव नव्हे तयाप्रई । <br>
सर्वांशवाच्य जीवेशा म्हणती । अंधाचे परी ॥ ३१ ॥ <br>
सांख्ययोगें लक्ष्य निवडे । परी ऐक्यतेचें सांकडें । <br>
यास्तव ज्ञाते रहस्य कोडें । घेती वेदांताचें ॥ ३२ ॥ <br>
ब्रह्म प्रत्यगात्मा ऐक्य । हें वेदांततात्पर्य एक । <br>
त्याहूनि जें जें भेदात्मक । नामरूप मिथ्या ॥ ३३ ॥ <br>
इतुकें हें वेदांतसंमत । तेणें ऐक्य साधकां होत । <br>
सांख्ययोगादि शास्त्रसंकेत । घेती कार्यपरत्वें ॥ ३४ ॥ <br>
येथें दवदत्तें पुसिलें । वेदांत ऐक्य जें बोलिलें । <br>
तेंचि कैसें मजसी वहिलें । लक्षणावृत्ती सांगा ॥ ३५ ॥ <br>
बहु बरें म्हणोनि गुरु । लक्षणावृत्तीचा प्रकारु । <br>
येणें श्लोकीं निर्धारु । बोलते झाले ॥ ३६ ॥ </p> <br>
<p class="shl">कार्यकारणवाच्यांशौ जीवेशौ यौ जहच्च तौ । <br>
अजहच्च तयोर्लक्ष्यौ चिदंशावेकरूपिणौ ॥ २६ ॥ </p> <br>
<p class="ovi">वाच्यांश कार्यकारणांचा । त्याग करून जीवेशांचा । <br>
अत्याग एकरूपीं लक्ष्याचा । चिदंश म्हणोनी ॥ ३७ ॥ <br>
त्वंपद बोलिलें जीवासी । तत्पद नाम ईश्वरासी । <br>
वाच्य लक्ष्य असती दोहींसी । ते वेगळे समजावे ॥ ३८ ॥ <br>
अविद्याकामकर्मसमुदाय । स्थूलादि हें देहत्रय । <br>
अभिमानें जीव भोक्ता होय । हें त्वंपदवाच्य ॥ ३९ ॥ <br>
देहत्रया विलक्षण । स्वप्रकाश ज्ञानघन । <br>
शुद्ध प्रत्यगात्मा पूर्ण । हें त्वंपदलक्ष्य ॥ १३४० ॥ <br>
विराटादि देहत्रय । मायेपासून तत्त्वसमुदाय । <br>
तयाचा नियंता ईश्वर होय । हा तत्पदवाच्य ॥ ४१ ॥ <br>
सृष्टिस्थितिप्रलयरहित । परिपूर्ण ब्रह्म सदोदित । <br>
अखंड अद्वय अनाअंत । हें तत्पदलक्ष्य ॥ ४२ ॥ <br>
सगट ऐक्य करूं जातां । विरोधचि होय तत्त्वतां । <br>
सर्वज्ञ किंचिज्ज्ञ पाहतां । एक नव्हे कधीं ॥ ४३ ॥ <br>
यास्तव हे लक्षणावृत्ती । केली पाहिजे निश्चितीं । <br>
तेचि कैसी जाणिजेती । भागत्यागें ॥ ४४ ॥ <br>
जहत् म्हणजे त्याग । अजहत् तेंचि अत्याग । <br>
जहदजहत् त्यागात्याग । ऐसे तीन प्रकार ॥ ४५ ॥ <br>
त्याग म्हणजे टाकावें । मिथ्या मिथ्यात्वें समजावें । <br>
अत्याग म्हणजे घ्यावें । सत्य तें निवडूनि ॥ ४६ ॥ <br>
सर्वांश त्यागिला जरी । सत्य तेंचि म लाभे करीं । <br>
म्हणोनि येथें हे अव्हेरीं । त्यागलक्षणा ॥ ४७ ॥ <br>
वाच्य जरी न टाकितां । लक्ष्यांश न कळे तत्त्वतां । <br>
निरोधें नव्हे ऐक्यता । यास्तव अत्याग नको ॥ ४८ ॥ <br>
तस्मात् येथें त्यागात्याग । लक्षणावृत्ति हे उमग । <br>
वाच्यत्याग लक्ष्य‍अत्याव । दोहींचेही ॥ ४९ ॥ <br>
राजा कोणीएक भला । देवपूजेसी बैसला । <br>
तोचि उठून शिकारीस गेला । परी राजा तो एकचि ॥ १३५० ॥ <br>
तैसें मायेमध्यें बिंबलें । सर्वज्ञत्वादि धर्म झाले । <br>
तेंचि ईश्वर नाम पावलें । उपाधि तोंवरी ॥ ५१ ॥ <br>
तेंचि चैतन्य अविद्येंत । किंचिज्ज्ञादि धर्म उमटत । <br>
जीवनामांचा संकेत । तया झाला उपाधीनें ॥ ५२ ॥ <br>
डोळे झांकून पूजा करी । ठाण मांडिलें आरक्तनेत्रीं । <br>
तो एक नव्हे निर्धारीं । विरोधामुळें ॥ ५३ ॥ <br>
तैसा सर्वज्ञ ईश्वरु । किंचिज्ज्ञ जीव अनीश्वरु । <br>
हे एक न होई निर्धारु । विरोधास्तव ॥ ५४ ॥ <br>
पूजासमय आसन ध्यान । ठाण मांडितां धनुष्य बाण । <br>
ह्या उपाधि दोन्ही त्यागून । राजा मात्र लक्षावा ॥ ५५ ॥ <br>
तैसें मायादि सर्वज्ञपण । अविद्यादि धर्म किंचिज्ज्ञ । <br>
ह्या उपाधि त्यागून । चैतन्य एक निवडावें ॥ ५६ ॥ <br>
वाच्य मिथ्यात्वें जातां । लक्ष्य उरे जें तत्त्वतां । <br>
तया चिदंशा ऐक्यता । सहजचि होय ॥ ५७ ॥ <br>
घट मठ उपाधि दोन्ही । त्यागितां गगन जैसें गगनीं । <br>
तेवीं जीवेश वाच्य त्यागूनी । आत्मा ब्रह्म अनुभवीं ॥ ५८ ॥ <br>
ऐसी भागत्यागलक्षणा । सांगितली तुज जाणा । <br>
हा पक्ष वेदांताविना । नसे अन्य शास्त्रीं ॥ ५९ ॥ <br>
अन्य शास्त्रींचे सिद्धांत । तुजसी होतों बोलत । <br>
परी तुवां पुसिलें निश्चित । तें किंचित् बोलिलों ॥ १३६० ॥ <br>
आतां ऐकें सर्व शास्त्रांचे । सिद्धांत जे जे बोलिले वाचे । <br>
तेथें असे ज्ञान तें कैंचें । द्वैतचि प्रतिपादिती ॥ ६१ ॥ </p> <br>
<p class="shl">कर्मशास्त्रे कुतो ज्ञाने तर्के नैवास्ति निश्चयः । <br>
सांख्ययोगौ द्विधापन्नौ शाब्दिकां शब्दतत्पराः ॥ २७ ॥ </p> <br>
<p class="ovi">कर्मशास्त्रीं कैंचें ज्ञान । तर्कें निश्चय नव्हे जाण । <br>
सांख्ययोगासी । भेदभान । व्याकरण शब्दीं तत्पर ॥ ६२ ॥ <br>
नानायज्ञीं द्रव्य वेंचावें । अमुक अमुक साहित्य व्हावें । <br>
होता अध्वर्यु असावे । न्यून पडतां प्रायश्चित ॥ ६३ ॥ <br>
इतुका करून खटाटोप । परे फल तें पाहतां अल्प । <br>
देहबुद्धीचा मात्र संकल्प । सदृढ केला ॥ ६४ ॥ <br>
आपुलें निजसुख टाकूनी । स्वर्गादि सुखा करी ग्लानी । <br>
उदंड असतां भुवनीं । नेणोनि भीक मागे ॥ ६५ ॥ <br>
असो ऐसे मायाप्रवाहीं । पडिले तयां विसावा नाहीं । <br>
कर्मशास्त्रीं ज्ञान कांहीं । बोलोंचि नये ॥ ६६ ॥ <br>
तार्किक भट्टभास्कर । हेचि म्यायाचे प्रकार । <br>
तेथेंही ज्ञानाचा निर्धार । होय कैसेनि ॥ ६७ ॥ <br>
जन्मांध पाहूं गेले हत्ती । हातीं पडिलें तें चांचपिती । <br>
कोणी पुसतां सांगती । सुपाऐसा गज ॥ ६८ ॥ <br>
तैसे नाना तर्क करिती । नाना दृष्टांत युक्ती । <br>
प्रत्यक्षासी अनुमानिती । तेथें निश्चय कईचा ॥ ६९ ॥ <br>
देहादि जग हें सत्य असे । कारण कीं प्रत्यक्ष दिसे । <br>
न दिसे तें सत्यही नसे । वंध्यापुत्रापरी ॥ १३७० ॥ <br>
ब्रह्म नाहीं दिसेना । खपुष्प किमपि भासेना । <br>
ऐसे प्रवर्तती अनुमाना । तेथें यथार्थ ज्ञान कैंचें ॥ ७१ ॥ <br>
साख्यशास्त्र जैसा हंस । निवडीतसे क्षीरनिरास । <br>
तेवीं आत्मा आणि अनात्मयास । वेगळें काढी ॥ ७२ ॥ <br>
परी आत्मा ब्रह्म अभेदा । न प्रवर्तेचि संवादा । <br>
जीवईश्वराचिया भेदा । सत्यचि करी ॥ ७३ ॥ <br>
आणि माया हे प्रधान । कदा नव्हे अप्रमाण । <br>
प्रलयकालीं होय लीन । परी अभाव नाहीं ॥ ७४ ॥ <br>
अभाव जरी असता । तरी उद्‍भवचि नहोता । <br>
सुषुप्तिकाळीं पाहतां । वृत्ती जैसी ॥ ७५ ॥ <br>
ब्रह्म सच्चिदानंदघन । सर्वशक्तिमान् सर्वज्ञ । <br>
हे पंचही लक्षण । एकत्र करिती ॥ ७६ ॥ <br>
ऐसिया गा सिद्धांतानें वेदांतासी येतें उणें । <br>
तया विरोधाचीं लक्षणें । कांहींशीं बोलूं ॥ ७७ ॥ <br>
ब्रह्म प्रत्यगात्मा भेद होतां । हा सजातीय भेद तत्त्वतां । <br>
ब्रह्म परोक्षचि घेतां । आत्मा अब्रह्म ॥ ७८ ॥ <br>
दुसरें मायेच्या सत्यत्वानें । जग-जीवासी सत्यता होणें । <br>
जगसत्यत्वें ब्रह्मलक्षणें । प्रगट कैंचीं ॥ ७९ ॥ <br>
ब्रह्म ईश्वर एक केले । तरी सत्य मिथ्या एक झालें । <br>
जडचेतन निवडिलें । कासयावरूनि ॥ १३८० ॥ <br>
जैसा पुरुष करितां भोजन । माशी लागतां करी वमन । <br>
जाली तृप्ति ते जाऊन । तळमळ सुटे ॥ ८१ ॥ <br>
तैसा साख्यांचा प्रसंग । जालिया तृप्तीसी भंग । <br>
तेथें सुख अब्यंग । सुखदुःख भेदें होय ॥ ८२ ॥ <br>
प्रकृतिपुरुषांचा विवेक । जयासी घडे कौतुक । <br>
तयासी मोक्ष हा एक । होय म्हणती ॥ ८३ ॥ <br>
विवेक जयासी न घडे । तया बंधाचें सांकडें । <br>
यास्तव विवेकिया जोडे । म्हणती मोक्षसुख ॥ ८४ ॥ <br>
परी तें अवघें ओखटें । ब्रह्म आत्मत्वें न भेटे । <br>
अज्ञानभ्रांतीच न फिटे । तरी मोक्ष कैंचा ॥ ८५ ॥ <br>
तया म्हणूं न ये ज्ञान । सदा द्वैतरूप भान । <br>
ऐसें सांख्यशास्त्रींचें दूषण । असे बहुत ॥ ८६ ॥ <br>
तैसाचि योगशास्त्रीं कांहीं । मुख्यज्ञानाचा लेश नाहीं । <br>
शून्यीं अथवा वृत्तिप्रवाही । अभ्यासें पडती ॥ ८७ ॥ <br>
हठें प्राणासी निरोधी । वृत्ति लीन होय त्या संधीं । <br>
जळीं तुंबिनी बळें रोधी । सोडितां उफाळे ॥ ८८ ॥ <br>
तैसें मन उत्थानकाळीं । उठतां विषय न्याहाळी । <br>
अधिक देहबुद्धि सळी । सिद्धिबंधनें ॥ ८९ ॥ <br>
वृत्ति जेव्हां होय लीन । तेव्हांहीं कैंचें ब्रह्मज्ञान । <br>
वृत्ति अज्ञानीं निमग्न । सुषुप्तिपरी ॥ १३९० ॥ <br>
अथवा मुद्रादि साधन । तेणें आत्म्याचे दर्शन । <br>
परी तें केवळ दृश्य भान । त्यासी आत्मा भाविती ॥ ९१ ॥ <br>
ईश्वरु वेगळा ठेविती । जीवासी असंगही म्हणती । <br>
तरी ते जाणावे नेणति । अभेद वर्म ॥ ९२ ॥ <br>
शब्दज्ञानें लक्ष्य निवडे । तेथें स्वानुभव केवीं जोडे । <br>
आणि ऐक्यतेचें सांकडें । फिटे कैसेनि ॥ ९३ ॥ <br>
तस्मात् योगशास्त्रीं पाहतां । ज्ञानाची नसे वार्ता । <br>
व्यर्थचि श्रमती केउता । अर्थलाभ तयां ॥ ९४ ॥ <br>
व्यर्थ आत्मा म्हणती दूर । अति कठिण मार्ग दुस्तर । <br>
चार घांट महाथोर । लंघितां भय वाटे ॥ ९५ ॥ <br>
आपण आत्मा न कळे । मार्ग क्रमिती आंधळे । <br>
पडती जाऊनियां बळें । शून्यामाजीं ॥ ९६ ॥ <br>
जैसा दूर पंथ चालूनि आला । तो वेशीमध्यें नागविला । <br>
तैसा प्रसंग येथें घडला । योगाभ्यासें ॥ ९७ ॥ <br>
असो बहु बोलणें काये । ग्रंथालागीं विस्तर होये । <br>
ज्ञानवार्ताही बोलूं न ये । योगशास्त्रीं ॥ ९८ ॥ <br>
शब्दींच तत्पर व्याकरणी । बोलतां शिणेना वाणी । <br>
भवति न भवति अनुदिनीं । तेथें अर्थ कैंचा ॥ ९९ ॥ <br>
कण सांडून्न चाळणी । घेतसे भुसाची धणी । <br>
तेवीं अर्थसार त्यागूनी । घेती शब्दभूस ॥ १४०० ॥ <br>
तेथें तरी ज्ञान कैंचें । उगाचि अभिमानें नाचे । <br>
असो तया बहिर्मुखाचें । काजचि नको ॥ १ ॥ <br>
पुढील श्लोकीं पूर्वार्धांत । अन्य पाखांडाचा संकेत । <br>
उत्तरार्धीं शुद्ध वेदांत । स्तविला असे ॥ २ ॥ </p> <br>
<p class="shl">अन्ये पाखंडिनः सर्वे ज्ञानवार्तासु दुर्बलाः । <br>
एकं वेदांतविज्ञानं स्वानुभुत्या विराजते ॥ २८ ॥ </p> <br>
<p class="ovi">अन्य पाखांडी दुर्बळ । ज्ञानवार्तेचा त्यां दुष्काळ । <br>
एक वेदांतविज्ञान केवळ । स्वानुभूतीनें विराजे ॥ ३ ॥ <br>
जेथें ज्ञानाचा विटाळ । ते ते जाण पाखांडी खळ । <br>
शास्त्रीय लौकिकी सकळ । येणेंचि न्यायें ॥ ४ ॥ <br>
देहात्मवादी प्राणवादी । मनचि आत्मा विज्ञानवादी । <br>
अणु आत्मा शून्यवादी । ते ते पाखांडी ॥ ५ ॥ <br>
जड आत्मा माध्यामिक । जड चेतन उभयात्मक । <br>
आत्मा भाविती सवृत्तिक । ते ते पाखांडी ॥ ॥ ६ ॥ <br>
शैव शाक्त वैष्णव । सौर गाणपत्य सर्व । <br>
जयांसी एकदेशी देव । ते ते पाखांडी ॥ ७ ॥ <br>
मल्लार भैरव तृणार्चक । धातुपाषाणपूजक । <br>
टिळेमाळादि दांभिक । ते ते पाखांडी ॥ ८ ॥ <br>
नग्न मौनी जटाधारी । धूम्रपानी वायुआहारी । <br>
अघोर आणि ठाडेश्वरी । ते ते पाखांडी ॥ ९ ॥ <br>
जती जंगम शेवडा । उदासी फकीर कानफाडा । <br>
माङ्भाव डोईफोडा । ते ते पाखांडी ॥ १४१० ॥ <br>
द्रव्यदारेसी विकिले । कामनेसी जे सोंकले । <br>
वरिवरी नाना सोंगा आणिलें । ते ते पाखांडी ॥ ११ ॥ <br>
ऐसें सांगावें तें किती । अवघे देहबुद्धीचे सांगाती । <br>
उगेचि जन्मूनियां मरती । ते ते पाखांडी ॥ १२ ॥ <br>
हें असो अधिकारावीअ । करिती जे कां वेदांतश्रवण । <br>
मुखें बडबडती ज्ञान । तेही पाखांडी ॥ १३ ॥ <br>
गुरु शिष्य शास्त्रभार । स्वानुभवेंवीण केर । <br>
वाउगा भरला बाजार । तेही पाखांडी ॥ १४ ॥ <br>
मुखीं ज्ञान बोले सैरा । अंतरीं असे द्रव्य दारा । <br>
पुत्रकामीं जो घाबरा । तोही पाखांडी ॥ १५ ॥ <br>
रुका वेचितां जाण । सर्व मिथ्या हें बोले वचन । <br>
आपुले करणीचा साभिमान । तेही पाखांडी ॥ १६ ॥ <br>
मी माझें झालें बळकट । मुक्तपणें जें सैराट । <br>
शब्दज्ञानीं कर्मभ्रष्ट । तेही पाखांडी ॥ १७ ॥ <br>
पुरे आतां किती बोल । प्रतीतीविण अवघें फोल । <br>
तेथें कैंचें हो असेल । शुद्ध ज्ञान ॥ १८ ॥ <br>
असो एक वेदांतसार । गुरुमुखें आणि शुद्ध विचार । <br>
तेथेंचि स्वानुभवें स्थिर । होय विज्ञान ॥ १९ ॥ <br>
म्हणून वेदांतपरतें । शास्त्र नाहीं गा कोणतें । <br>
सर्वांमधें विराजतें । स्वकीय तेजें ॥ १४२० ॥ <br>
वेदांतसिंहाचिये आरोळी । सांख्यादि गज कांपती चळीं । <br>
मग इतर शास्त्रें हीं कोल्हीं । उभ्या प्राण सांडिती ॥ २१ ॥ <br>
देवदत्ता दत्तचित्त । जया करणें आत्महित । <br>
तेणें शुद्ध वेदसिद्धांत । स्वामुभवें आकळावा ॥ २२ ॥ <br>
सर्वशास्त्रांसही सांडावें । आणि लौकिकाही त्यजावें । <br>
सर्वही स्वयेंचि व्हावें । निजांगें ब्रह्म ॥ २३ ॥ <br>
मागें बोलिलिया रीतीं । सर्व मीच ऐसी प्रतीती । <br>
नाठवेचि दुजी व्यक्ती । प्रह्मस्वरूपाविण ॥ २४ ॥ <br>
ऐसा जो शुद्ध वेदांत । विज्ञानरूपें विराजत । <br>
शून्यासहित मावळे द्वैत । सदा परिपूर्ण ॥ २५ ॥ <br>
नामरूपें द्वैतभान । याचें करोनियां हनन । <br>
मग एकचि ब्रह्म आपण । सर्वांमध्यें ॥ २६ ॥ <br>
येथेंही कोणी मंदप्रज्ञ । अर्थ एक भाविती आन । <br>
तयाचें करूं निरूपण । संशयनिरासार्थ ॥ २७ ॥ <br>
जग जीव मिथ्यात्वें त्यागावे । आणि सर्व ब्रह्मही अनुभवावें । <br>
हें दोहींनीं कैसें संभवे । त्यागग्रहण ॥ २८ ॥ <br>
सर्व ब्रह्मही म्हणे श्रुती । आणि वाच्य लक्ष्यही निवडिजेती । <br>
हा विरोध भासे आम्हांप्रती । बोलती मूर्ख ॥ २९ ॥ <br>
ऐसें वेदांतासी दूषण । लावूं पाहती मूर्ख जन । <br>
त्यागग्रहणाची नेणती खूण । सप्रतीत अंगें ॥ १४३० ॥ <br>
जन्मांधें दूध कैसें पुसतां । बकाऐसें निरोपितां । <br>
म्हणे तें तों न येचि खातां । अडकेल कंठीं ॥ ३१ ॥ <br>
तैसा मुख्यार्थ न कळे वृत्ती । एकाचे एक भाविती । <br>
तेथें कैंची हो प्रतीती । स्वात्मत्वें होय ॥ ३२ ॥ <br>
त्याग तरी नामरूपाचा । उमसून व्हावा द्वैताचा । <br>
येथें सर्वपणा आहे कैंचा । कीं टाकावा घ्यावा ॥ ३३ ॥ <br>
न सांडितां नामरूपा । सर्व ब्रह्म कैंचें बापा । <br>
ग्रहण करितां काय सर्पा । रज्जु भेटे ॥ ३४ ॥ <br>
तस्मात् नामरूप सांडावें । शुद्ध ब्रह्म अनुभवावें । <br>
परिपूर्ण एक स्वभावें । एकपणेंवीण ॥ ३५ ॥ <br>
द्वैताचा नव्हे उमग । या नांवें बोलिजे त्याग । <br>
एक ब्रह्मात्मा असंग । सर्व हें नाहीं ॥ ३६ ॥ <br>
नानात्व बैसलें वृत्तीसी । यास्तव श्रुति तया उपदेशी । <br>
जे सर्व सांडूनि सर्वांशीं । स्वात्मत्वें अनुभवीं ॥ ३७ ॥ <br>
असो ऐसा जाला प्रकार । संशय निरसिला महाथोर । <br>
अन्य शास्त्रें सांडोनि दूर । वेदांतचि पाहावा ॥ ३८ ॥ <br>
त्वंपदशोधनीं तुजला । अपरोक्ष आत्मा भेटविला । <br>
जैसा करतळीं आंवळा । तो आला कीं प्रतीती ॥ ३९ ॥ <br>
पुढें शोधिलें तत्पद । मिथ्यात्वें एवैताचा उपमर्द । <br>
ब्रह्मचि आत्मा अभेद । हेंही दाविलें ॥ १४४० ॥ <br>
हेंचि सदृढ व्हावें । अभ्यासें वृत्तीसी खलावें । <br>
जे पुन्हां द्वैत न संभवे । ऐसें करूण् ॥ ४१ ॥ <br>
बंध मोक्ष निरूपणव्याजें । द्व्हनितार्थें सर्व बोलिजे । <br>
तरी आतां अवधान दीजे । पुढील श्लोकीं ॥ ४२ ॥ </p> <br>
<p class="shl">अहं ममेत्ययं बंधो नाहं ममेति मुक्तता । <br>
बंधो मोक्षो गुणैर्भाति गुणाः प्रकृतिसंभवाः ॥ २९ ॥ </p> <br>
<p class="ovi">मी माझें हें बंधन । मुक्ति तेचि ययावांचून । <br>
बंधमोक्षां गुण कारण । गुण तरी प्रकृतीचे ॥ ४३ ॥ <br>
देहायेवढेपण । हेंचि आत्मयासी मरण । <br>
ऐसें जाणावें मीपण । बंधासी मूळ ॥ ४४ ॥ <br>
एवं मीपण दृढ होतां । त्यासवें उपजे ममता । <br>
मग माझें माझें म्हणतां । सदृढ बांधला ॥ ४५ ॥ <br>
हेंचि बंधाचें स्वरूप । सुखदुःख भोगी अमूप । <br>
यावीण मुक्तीचें अल्प । निरूपण कीजे ॥ ४६ ॥ <br>
देहादि वेगळे केले । सप्रतीत आपणा ओळखिलें । <br>
निर्विकारत्वें सदृढ झाले । देहबुद्धीविण ॥ ४७ ॥ <br>
मुख्य देहचि मी नसतां । कोणा स्त्रीपुत्रादि ममता । <br>
ऐसें मी माझें निपटून जातां । मुक्तता हेचि ॥ ४८ ॥ <br>
मुक्त तोचि हा साधक । बद्ध तेचि इतर लोक । <br>
या दोहींमध्यें उभयात्मक । मुमुक्षु ओळखावा ॥ ४९ ॥ <br>
एवं बद्ध मुमुक्षु साधक । पूर्वार्धी तिहींचें रूपक । <br>
उत्तरार्धीं असे कौतुक । सिद्ध लक्षणाचें ॥ १४५० ॥ <br>
रजतमें बद्दह्ता जडे । सत्वगुणें मोक्ष जोडे । <br>
मी असंग ज्ञान उजेडे । म्हणोनियां ॥ ५१ ॥ <br>
तस्मात् बंध आणि मोक्ष । गुणांस्तव दोहींचा पक्ष । <br>
गुण निर्मावयासी दक्ष । ते मायादेवी ॥ ५२ ॥ <br>
मूळ माया आणि गुण । मृगजलवत् भासमान । <br>
रूपनाम कल्पिलें जाण । परी मुळींच नाहीं ॥ ५३ ॥ <br>
गुणमायेसीच रूप नव्हे । तरी बंध मोक्ष कोठें आहे । <br>
निजरूपीं कांहींच न साहे । डोळां कण जैसें ॥ ५४ ॥ <br>
ऐसी जेथें दृढ मती । तया ज्ञानिया सिद्ध म्हणती । <br>
कोणतेही अवस्थेप्रती । द्वैत नुमसे ॥ ५५ ॥ <br>
एवं मी माझें हे बद्धता । मी माझें नुमसे चित्ता । <br>
तेचि जाणिजे मुक्तता । सिद्ध तो दोहींविण ॥ ५६ ॥ <br>
मी माझें हें उपलक्षण । मी कर्ता भोक्ताही बंधन । <br>
मजसी स्वस्वरूपाचें ज्ञान । हाही अभिमान बद्धक ॥ ५७ ॥ <br>
मी माझें जें वाटे मनीं । तोचि जागरीं विश्वाभिमानी । <br>
मी कर्ता भोक्ता सूक्ष्मपणीं । तोचि स्वप्नीं तैजस ॥ ५८ ॥ <br>
तें ध्येय मी ध्याता । साधकत्वें ध्यान करितां । <br>
हा प्राज्ञ अभिमानी तत्त्वतां । अज्ञान सुषुप्ति ॥ ५९ ॥ <br>
तस्मात् हे तिन्ही अभिमान । सूक्ष्मत्वें जरी होती स्फुरण । <br>
तोंवरी असे अज्ञान । मुख्य ज्जान नव्हे ॥ १४६० ॥ <br>
हें अज्ञान निपटून जावें । मुख्य अभिना व्हावें । <br>
तरी अभ्यासेंवीण न संभवे । मंदप्रज्ञासी ॥ ६१ ॥ <br>
उपदेश होतांचि क्षणीं । सर्व संशय ग्रासूनी । <br>
पावे जो पूर्ण समाधानीं । ऐसें विवेकी थोडे ॥ ६२ ॥ <br>
तस्मात् देवदत्ता ऐक । अभासाचें रहस्य एक । <br>
आणि तयाची निश्चयात्मक । अवधिही बोलूं ॥ ६३ ॥ <br>
आणि मुमुक्षु साधकाची । कोण काल अवधि त्याची । <br>
येथें सूक्ष्मनिरूपणाची । सीमाचि असे ॥ ६४ ॥ <br>
मुखें देह मी नव्हे म्हणतां । नव जाय गा हे बद्धता । <br>
येथें अभ्यास दृढ होतां । अहंममता गळे ॥ ६५ ॥ <br>
जोंवरी अहंममता दिसे । तोंवरी जागृतीमध्यें असे । <br>
मी माझें निमतां आपैसें । स्थूलदेहा ओलांडिलें ॥ ६६ ॥ <br>
परी अहंममता गेली कैसी । प्रतीति पहावी मानसीं । <br>
वरिवरी त्यागितां तिसी । निर्मूळता नव्हे ॥ ६७ ॥ <br>
येथें प्रकार अभ्यासाचा । अनुसंधानात्मक साचा । <br>
देहादि सर्व जगाचा । अनुभव मिथ्यारूप ॥ ६८ ॥ <br>
मी प्रत्यगात्मा जीव साक्षी । अधिष्ठानचि मात्र लक्षी । <br>
द्वैत उठतांचि पुन्हां भक्षी । नामरूपातें ॥ ६९ ॥ <br>
एकेंचि काळें सर्व द्वैत । मिथ्यात्वें कैसा पाहत । <br>
आणि साक्षीही अनुभवित । म्हणसी कैसा ॥ १४७० ॥ <br>
सर्व हें एकदांचि न स्फुरे । एक उद्‍भवे एक मुरे । <br>
ज्या क्षणीं जें ये सामोरें । तेव्हां विषय एक ॥ ७१ ॥ <br>
शब्द घेतां नव्हे स्पर्श । रूप देखतां नव्हे रस । <br>
गंध घेतांही अन्यास । मन हें न जाणे ॥ ७२ ॥ <br>
सर्व इंद्रियांचे विषय । एकाच काळीं जरी प्रत्यय । <br>
परी स्फुरण जें कां होय । तें एकाविषयीं ॥ ७३ ॥ <br>
तस्मात् ज्या क्षणीं जो विषय । वृत्तीसी होय प्रत्यय । <br>
त्या क्षणींच मिथ्या निश्चय । केला पाहिजे ॥ ७४ ॥ <br>
तितुक्याचि विषयाचा जाणता । श्रम कोणतां अभ्यासितां । <br>
आणि मिथ्याही पाहतां । काय गा कष्ट ॥ ७५ ॥ <br>
एवं इतुकें अनुसंधान । अतुट चाले समान । <br>
द्वैत मिथ्या अवलोकन । आणि साक्षी स्मरावा । ॥ ७६ ॥ <br>
ऐसा अभ्यास दृढ होतां । क्षीण पावे अहंममता । <br>
मी माझें हें निपटूनि जातां । मुक्तता आयती ॥ ७७ ॥ <br>
अहंममता निःशेष गेली । हे कैसी प्रतीति आली । <br>
म्हणसी तरी अवलोकिली । अंतरीं पाहिजे ॥ ७८ ॥ <br>
धनस्त्रीपुत्रहानी । होतां जरी परोक्ष मानी । <br>
गेलें आलें नाठवे मनीं । तरी माझें गळालें ॥ ७९ ॥ <br>
माझें गेलें मुखें बरळे । परी अंतरीं न कळवळे । <br>
सूक्ष्मरूपें जो कां पिळे । देंठ नाभीचा ॥ १४८० ॥ <br>
ममत्व गेलें येणें रीतीं । निरहंकृति ते कोणती । <br>
कोणतेही अवस्थेप्रती । मी देह वाटेना ॥ ८१ ॥ <br>
कोणताही भोगितं विषय । मी ऐसा नव्हे प्रत्यय । <br>
आपण असंग हा निश्चय । सदृढ झाला ॥ ८२ ॥ <br>
ऐसा जो कां दृढभाव । निरहंकृति या नांव । <br>
विश्वाभिमानियाचा ठाव । पुसिला तेव्हां ॥ ८३ ॥ <br>
स्थूलदेह अवस्था जागृती । तेणें ओलांडिली निशिती । <br>
परी जाणावी प्रतीती । आपुली आपण ॥ ८४ ॥ <br>
स्वतां नेणे जो ऐसें अंतरीं । तोचि जाणावा आत्महत्यारी । <br>
आंत बांधिला म्हणे वरी । मीचि मुक्त ॥ ८५ ॥ <br>
तरी साधकें ऐसें न करावें । मुक्त तरी खरेंचि व्हावें । <br>
मी माझें हे त्यागावें । निपटुन अंतरींचे ॥ ८६ ॥ <br>
असो ऐशा अहंममतेची । बेडी तुटली बंधाची । <br>
आतां पुढे कर्त्या भोक्त्याची । अहंता गळावी ॥ ८७ ॥ <br>
होतां देहासी वर्तन । तेथें घडतसे क्रियमाण । <br>
दिसूं लागले पापपुण्य । आत्मया माथां ॥ ८८ ॥ <br>
पुण्यात्मक जरी घडले । तेव्हां म्हणे हें बरें झाले । <br>
अथवा अहा जें पाप घडलें । ते मनासी खंती ॥ ८९ ॥ <br>
ऐसा सूक्ष्म मोड उमटे । अंतरीं सुखदुःख उठे । <br>
हें जाणावें ओखटें । कर्म तैजसाचें ॥ १४९० ॥ <br>
येथेंही अभ्यास बोलिजे ।तेणें रीती साधकें कीजे । <br>
मग तो मोडचि मुपजे । अहंकर्तृत्वाचा ॥ ९१ ॥ <br>
संकल्परूप जें स्फुरण । तेतें जे कां शुद्ध ज्ञान । <br>
सर्वकाळ अनुसंधान । इतुकेंचि राहे ॥ ९२ ॥ <br>
उठो कीं राहो संकल्प । त्यासी काज नसे अल्प । <br>
आपुला आपण चिद्‍रूप । साक्षी आत्मा ॥ ९३ ॥ <br>
स्फुरणासी मिथ्या पाहावें । साक्षिमात्रें आपणा घ्यावें । <br>
ऐसें चिरकाल अभ्यासावें । अहंकर्तृत्व निमे जों ॥ ९४ ॥ <br>
तें निमाल्याची ओळखण । देहासी घडतांही वर्तणें । <br>
अंतरीं नव्हेचि स्फुरण । मी कर्ता भोक्ता ऐसें ॥ ९५ ॥ <br>
पाप तरी खंती नुपजे । पुण्य होतां बरें नेणिजे । <br>
हेंही अंतरींच समजे । जयाचें तया ॥ ९६ ॥ <br>
धीटपणें भलतें करी । मुक्तपणा दावी वरी । <br>
परी स्मरतसे अंतरीं । बरें अथवा वाईट ॥ ९७ ॥ <br>
तो मोड जरी अंतरींचा । स्वानुभवेचि निमे साचा । <br>
तेव्हां करण्या न करण्याचा । साक्षी आपण ॥ ९८ ॥ <br>
अहंता करो वरिवरी । परी खेदचि नाहीं अंतरीं । <br>
ऐसा ग्रंथिभेद करी । तोचि तारी आपणातें ॥ ९९ ॥ <br>
मी कर्ता भोता निमे जरी । तोचि ज्ञाता गा निर्धारी । <br>
तैजस अभिमानाचे शिरीं । पाय देऊनि नाचतसे ॥ १५०० ॥ <br>
तेंएं सूक्ष्म ओलांडिलें । स्वप्नावस्थेतें त्यागिलें । <br>
स्वानुभव सुकाळीं पडिलें । ठाण बुद्धीचें ॥ १ ॥ <br>
ऐसे दों देहीं अभ्यास दोन । सदृढ राखी जो अनुसंधान । <br>
आणि अवधीही ओळखून । पाहे अंतरीं ॥ २ ॥ <br>
ऐसा न करितां अभ्यास । दृढ न आवे अपरोक्षास । <br>
शब्दज्ञानी परा गतीस । पावेल कैंचा ॥ ३ ॥ <br>
बाई मी गुरवीण होईन । फुकाचा नैवेद्य खाईन । <br>
कांहींच करणें नको शीण । स्वयंपाकाचा ॥ ४ ॥ <br>
तैसेंचि जेणें मानिलें । अभासासी अव्हेरिलें । <br>
घडिभरी श्रवण जरी केलें । वेदांताचें ॥ ५ ॥ <br>
तेणें मोक्षश्री वरीना । मिथ्या बद्धता जाईना । <br>
तरी हें साधकें अभ्यासलक्षणा । अगत्य आदरावी ॥ ६ ॥ <br>
देहतादात्म्य झालें दृढ । यास्तव वाटे हें अवघड । <br>
मीपणाचा झडतां मोड । तरी त्यासी हें सुगम ॥ ७ ॥ <br>
असो ऐसे देहद्वयाचे । अभिमानी निमाले साचे । <br>
लक्षण हेंचि ग्रंथिभेदाचें । जे अहंता चैतन्य मिळेना ॥ ८ ॥ <br>
ऐसी बद्धता निमाली । परी मुक्तदशा उरली । <br>
ते स्थिती जरी न्याहाळिली । तरी मूलाज्ञान असे ॥ ९ ॥ <br>
ध्येंय जें ब्रह्म परिपूर्ण । तेंचि अंगें असतां आपण । <br>
ध्याता वेगळा त्यासी होऊन । ध्यान करी ॥ १५१० ॥ <br>
तस्मात् आपणासी नेणतां । ध्यानमिषें वेगळा होतां । <br>
तेंचि अज्ञान तत्त्वतां । नसतां द्वैत कल्पी ॥ ११ ॥ <br>
ब्रह्मसुखाच्या अनुभवें । ध्याता ध्यानेंचि सुखावे । <br>
तया अभिमानातें जाणावें । प्राज्ञ ऐसें ॥ १२ ॥ <br>
निजांगें आपण नाहीं झाला । द्वैतरूपें सेवी सुखाला । <br>
येथें निर्भयत्व पावला । नवचे साधक ॥ १३ ॥ <br>
जरी निजांगें ब्रह्म व्हावें । तरीच निर्भयत्व पावावें । <br>
यास्तव येथें अभ्यासावें । बोलिजे तैसें ॥ १४ ॥ <br>
दृश्य द्रष्टा एक कीजे । साक्ष्य साक्षी कालविजे । <br>
ध्याता ध्येहही ओळखिजे । एकरूपचि ॥ १५ ॥ <br>
दृश्यासी दृश्यत्व नाहीं । तरी द्रष्टा कोठें पाही । <br>
साक्ष्य जरी असे कांहीं । तरीच साक्षी होय ॥ १६ ॥ <br>
जयासी द्य्ॐ जाय ध्याता । तेंचि आपण अंगें तत्त्वतां । <br>
ऐसें विचारें जाणता । ध्याता वेगळा नुरेचि ॥ १७ ॥ <br>
ध्याता तोचि आपण । साक्ष्य साक्षी ब्रह्म पूर्ण । दृ <br>
श्य द्रष्टा चैतन्यघन । भेदचि नाहीं ॥ १८ ॥ <br>
ऐसा दृढ होतां निश्चय । मग दृश्याचें दिसणें जें होय । <br>
आणि भासाचा जरी प्रत्यय । तरी तें ब्रह्मरूप ॥ १९ ॥ <br>
नामरूपात्मक स्फुरण । उठतांचि तया ओळखून । <br>
तें तें मिथ्यात्वें विदारून । निजांगें व्हावें ॥ १५२० ॥ <br>
जें जें तत्त्व समोर भेटे । तें तें मीचि ऐसें वाटे । <br>
तरी मग द्वैताचें तुटे । मूळ अनायासें ॥ २१ ॥ <br>
पाणियवरी तरंग । तैसें आपणावरी जग । <br>
तरंगीं जल अभंग । तेवीं जगीं आपण ॥ २२ ॥ <br>
द्वैतभाव सांडूनि दूरी । आपणचि चराचरीं । <br>
ऐसा अभ्यास जो दृढ करी । निजांगें ब्रह्म होय तो ॥ २३ ॥ <br>
कोणतेही अवस्थेप्रती । नुमसे द्वैतप्रतीती । <br>
निःसंशयत्वें दृढमती । हेचि अवधि याची ॥ २४ ॥ <br>
ऐसा निजांगें ब्रह्म झाला । मग ज्ञानाज्ञान कोठें त्याला । <br>
येणें रीतीं हा निमाला । प्राज्ञाभिमानी ॥ २५ ॥ <br>
मी माझें असे जोंवरी । मुमुक्षुत्व जाणावें तोंवरी । <br>
अहंममता निर्मूळ जरी । होतां मुमुक्षुत्व राहिलें ॥ २६ ॥ <br>
पुढें तया नांव साधक । ध्येयध्यानरूपें कौतुक । <br>
तेंही निमोनि होय एक । निजांगें ब्रह्म ॥ २७ ॥ <br>
संशयरहित समाधान । होतां गळालें साधकपण । <br>
तया सिद्ध हें अभिधान । बोलिलें असे ॥ २८ ॥ <br>
एवं मी माझें हेंचि बंधन । मुमुक्षु करी त्याचें अनन । <br>
निःशेष जातां निपटून । तोचि मुक्त साधन ॥ २९ ॥ <br>
बद्धमुक्तदशा ऐसी । निमाली जरी एकरसीं । <br>
तोचि ज्ञाता निश्चयेंसीं । स्वयें ब्रह्मरूप ॥ १५३० ॥ <br>
एवं झालें निरूपण । ये रीतीं अभ्यासी जो पूर्ण । <br>
तो निजंगेंचि आपण । ब्रह्मरूप होय ॥ ३१ ॥ <br>
ब्रह्मरूप मुळींच आहे । परी विचारें कोणी न पाहे । <br>
याकरितां हा लवलाहें । अभ्यास कीजे ॥ ३२ ॥ <br>
ऐसें जे कां न जाणती । तेचि मंदभाग्य निश्चितीं । <br>
हेंचि बोलिजे अल्परीतीं । पुढील श्लोकीं ॥ ३३ ॥ </p> <br>
<p class="shl">ज्ञानमेकं सदा भाति सर्वावस्थासु निर्मलम् । <br>
मंदभाग्या न जानंति स्वरूपं केवलं बृहत् ॥ ३० ॥ </p> <br>
<p class="ovi">अवस्था तिहीं एकलें ज्ञान । निर्मळ निजस्वरूप पूर्ण । <br>
केवल सदा भासमान । मंदभाग्य न जाणती ॥ ३४ ॥ <br>
बृहत् ब्रह्म अस्तित्वेंविषयीं । शब्दस्पर्शादिकांच्या ठायीं । <br>
आणि अंतःकरणादि समुदायीं । चिद्‍रूप आत्मा ॥ ३५ ॥ <br>
जो जो विषयमात्र स्फुरे । तो तो जाणे निर्विकारें । <br>
आत्मया न कळतां निर्धारें । कोणते कार्य होतें ॥ ३६ ॥ <br>
सर्व जागृतीचा जाणता । स्वप्नातें तोचि अवलोकिता । <br>
सुषुप्तीमाजी टळटळिता । जाणे अज्ञाना ॥ ३७ ॥ <br>
एवं सर्व जेणें व्यापिलें । भोक्त्यादि भोग्यीं संचलें । <br>
तेंचि निजरूप आपुलें । चिन्मात्र ज्ञान ॥ ३८ ॥ <br>
सर्वदा जाणे स्वप्रकाशें । सर्व जनांसी असतां ऐसें । <br>
मंदभाग्यासी अज्ञान कैसें । कीं प्रगट असून दिसेना ॥ ३९ ॥ <br>
रज्जुदृष्टीनें पाहे । नेणता म्हणे सर्प आहे । <br>
तेवीं ब्रह्मरूपासी लवलाहें ॥ नामरूपें कल्पिती ॥ १५४० ॥ <br>
आहे तें सांडून ब्रह्म । नाहीं तया ठेऊनि नाम । <br>
पावती सुखदुःख परम । हा भ्रम तरी कैसा ॥ ४१ ॥ <br>
जयाच्या सत्तें असती । जयाच्या प्रकाशें वर्तती । <br>
जयाच्या सुखार्थ विषय घेती । परी नेणती तया ॥ ४२ ॥ <br>
देह तरी अत्यंत मडें । तेथें ज्ञानप्रकाश पडे । <br>
हें नेणूनियां बापुडे । जाती देव धुंडावया ॥ ४३ ॥ <br>
असो मायेनें भुलविले । परतंत्रदशा पावले । <br>
शास्त्रसंपन्न जरी झाले । तरी हा भ्रम निरसेना ॥ ४४ ॥ <br>
ऐसी बद्धता हे नाथिली । ते कांहींशी निरूपिली । <br>
पुढील स्थिति ऐकिली । पाहिजे मुक्ताची ॥ ४५ ॥ </p> <br>
<p class="shl">संकल्पसाक्षिणं ज्ञानं सर्वलोकैकजीवनम् । <br>
तदस्मीति च यो वेद स मुक्तो नात्र संशयः ॥ ३१ ॥ </p> <br>
  <br>
<p class="ovi">संकल्पसाक्षी जें ज्ञान । हेंचि सर्व लोकांचें जीवन । <br>
तेंचि मी जया बाणे खूण । निःसंशयी मुक्त तो ॥ ४६ ॥ <br>
हा मनाचा संकल्प उमसे । साक्षी जाणेचि तयासरिसें । <br>
हा मी आत्मा स्वप्रकाशें । अनुभवी आपणा ॥ ४७ ॥ <br>
ऐसें जें प्रज्ञानघन । तेंचि या सर्वांचें जीवन । <br>
तरी सर्वांमाजी मीचि जाण एकला आत्मा ॥ ४८ ॥ <br>
येहें कोणी दुजा नाहीं । मीचि असें सर्वदाहा । <br>
ऐसें ज्ञान जया पाहीं । तोचि मुक्त निश्चयें ॥ ४९ ॥ <br>
मीच ब्रह्म सर्वदेशी । निश्चयरूप बुद्धी ऐसी । <br>
न इच्छितांही मुक्ती त्यासी । बळें माळ घाली ॥ १५५० ॥ <br>
तस्मात् देवदत्ता सावधान । मी देह हेंचि बंधन । <br>
मी ब्रह्म ते मुक्ति जाण । ओळखीं अंतरीं ॥ ५१ ॥ <br>
नामरूप मनासी भासे । जाण बंधाचें रूप ऐसें । <br>
ज्ञानें ब्रह्मचि विलसे । मुक्त स्थिति हेचि ॥ ५२ ॥ <br>
वृत्तीसहित ज्ञान स्फुरे । ते जीवन्मुक्ति निर्धारें । <br>
वृत्तीवीण समाधान बा रे । विदेहस्थिति ते ॥ ५३ ॥ <br>
तरी तूं टाकूनि संशय । ज्ञानरूप अससी अद्वय । <br>
बोलिल्या रीतीं निश्चय । ओळखीं अंतरीं ॥ ५४ ॥ <br>
देवदत्तें ऐकतां ऐसें । पुसूं आदरिलें मानसें । <br>
जीवन्मुक्तीचें लक्षण कैसें । सवृत्तिक ज्ञान ॥ ५५ ॥ <br>
परप्रकाशता वृत्तीसी । आत्मयासी जाणे कैसी । <br>
जो अगोचर वाणीमनांसी । तेथें वृत्तीज्ञान कैसें ॥ ५६ ॥ <br>
तोचि सर्वांगी जाणे । तयासी हें कोणी नेणे । <br>
तरी स्वानुभव जो होणें । तोचि कवणासी ॥ ५७ ॥ <br>
यासी कोणएं जी प्रमाण । कीं आत्मयासी करी ग्रहण । <br>
ऐसें शंकरें ऐकून । परम संतोष पावले ॥ ५८ ॥ <br>
सवृत्तिक जें ब्रह्मज्ञान । जीवन्मुकाचें लक्षण । <br>
पुढें कीजे निरूपण । अनुक्रमेंचि ॥ ५९ ॥ <br>
परी तुझिया गा अंतःकरणीं । कोण तत्त्वस्वरूप ग्रहणीं । <br>
हेंचि आधीं पाहें विचारूनी । ग्रहणाचें काज नको ॥ १५६० ॥ <br>
तरी आतां श्लोक दोन । हेंचि ऐकें निरूपण । <br>
स्वप्रकाशासी करी ग्रहण । ऐसें तत्त्व नाहीं ॥ ६१ ॥ </p> <br>
<p class="shl">प्रमाता च प्रमाणं च प्रमेयं प्रमितिस्तथा । <br>
तस्य भासावभासेत मानं ज्ञानाय तस्य किम् ॥ ३२ ॥ </p> <br>
<p class="ovi">प्रमाता प्रमेय प्रमाण । आणि तयाचें वसतें स्थान । <br>
हें ज्याचे भासा भासमान । त्यासी प्रमाण कासया ॥ ६२ ॥ <br>
निर्विकल्पीं हें स्फुरण । जया नांव अंतःकरण । <br>
तयासी बोलिजे प्रमाण । चंचलरूपें ॥ ६३ ॥ <br>
त्यामाजी चैतन्य व्यापलें । त्याऐसें विकारी दिसलें । <br>
हेंचि प्रतिबिंबत्वें कल्पिलें । तोचि जीव प्रमाता ॥ ६४ ॥ <br>
अस्तित्वें जें ब्रह्मरूप । तेथें कल्पिलें नामरूप । <br>
शब्दस्पर्शादि अमूप । विषय तोचि प्रमेय ॥ ६५ ॥ <br>
एवं अंतःकरण प्रमाण । जीव तो प्रमाता जाण । <br>
प्रमेय ते विषय संपूर्ण । शब्दस्पर्शादि ॥ ६६ ॥ <br>
जया तिहींचेंही स्थळ । तो हा अन्नमय स्थूळ । <br>
तेथें राहूनियां सकळ । विषय सेविती ॥ ६७ ॥ <br>
ऐसे प्रमाण प्रमाता । प्रमेय प्रमिति जेणें सत्ता । <br>
भासती प्रकाशें तत्त्वतां । जयाचेनि ॥ ६८ ॥ <br>
तो हा आत्मा ज्ञानघन । सर्वांसी जाणताहे आपण । <br>
तयासी नेणतीच संपूर्ण । जडरूप तत्त्वें ॥ ६९ ॥ <br>
डोळा देखे घटासी । परी घट नेणे नेत्रासी । <br>
तैसा आत्मा जाणे सर्वांसी । सर्व नेणती तया ॥ १५७० ॥ <br>
हाचि अर्थ तुजला पुढें । श्लोकीं बोलिजे निवाडें । <br>
स्वप्नप्रकाश आणि जडें । प्रगट कळती ॥ ७१ ॥ </p> <br>
<p class="shl">अर्थाकारा भवेद् वृत्तिः फलेनार्थः प्रकाशते । <br>
अर्थज्ञानं विजानाति स एवार्थः परं स्मृतः ॥ ३३ ॥ </p> <br>
<p class="ovi">वृत्ति होतां विषयाऐसी । जीव तयातें प्रकाशी । <br>
स्वप्रकाशें जाणे तिहींसी । अर्थ तोचि परमात्मा ॥ ७२ ॥ <br>
जो जो विषय येई समोर । वृत्ति व्यापी तदाकार । <br>
फेडोनि अज्ञान अंधकार । जीवें स्फुरे अमुक ऐसें ॥ ७३ ॥ <br>
वृत्तीसी ज्ञान स्फुरेना । तरी जीव पाहिजे विषयज्ञाना । <br>
प्रतिबिंब न पडे वृत्तिविना । तरी वृत्तिही पाहिजे ॥ ७४ ॥ <br>
एवं परस्परें साह्यभूत । जीव आणि वृत्ति स्फुरत । <br>
तेणें विषयाचें ग्रहण होत । ऐसा व्यापार तिहींचा ॥ ७५ ॥ <br>
कूटस्थ आत्माचि वृत्तिसी । व्यवहार कां न प्रकाशी । <br>
ऐसें जरी तूं कल्पिसी । तरी अवधारीं ॥ ७६ ॥ <br>
चंचलत्वें स्फुरण होय । उद्‍भवूनि होतो लय । <br>
त्यासवेंचि जीवही जाय । हारपोनियां ॥ ७७ ॥ <br>
यास्तव विकारी जीव । विशेषत्वें स्फुरवी सर्व । <br>
आत्मप्रकाश सदैव । लयकाळींही संचला ॥ ७८ ॥ <br>
तस्मात् प्रतिविंबयोगें वृत्ती । सर्व विषयांसी निवडिती । <br>
सामान्य प्रकाश आदिअंतीं । वृत्ति उद्‍भवलयाच्या ॥ ७९ ॥ <br>
एवं जीववृत्ति आणि विषय । इतुकाही भासतां समुदाय । <br>
आत्मा जाणें प्रकाशमय । सामान्यरूपें ॥ १५८० ॥ <br>
वृत्तिसहित सर्वांचा । निर्विकारें जाणता साचा । <br>
तोचि अर्थ बोलिजे वाचा । परशब्दें अगोचर ॥ ८१ ॥ <br>
ऐसीं सर्व तत्त्वें जड । आत्मा चैतन्यघन वाड । <br>
तेथें ग्रहंआचा पवाड । होईल कैंचा ॥ ८२ ॥ <br>
वृत्तीसी सांडूनि दूरी । शून्याचाही ग्रास करी । <br>
आत्मा आत्मपणें निर्धारीं । निश्चय कळावा ॥ ८३ ॥ <br>
वृत्तीनें ग्रहण करूं जातां । आत्मा अपरोक्ष केउता । <br>
वेगळा राहे अनुभविता । हें परोक्षज्ञान ॥ ८४ ॥ <br>
ध्याता जोंवरी वेगळा असे । तोअंवरी कर्तृतंत्रता दिसे । <br>
वस्तुरूप होतां आपैसें । तें अपरोक्ष ज्ञान ॥ ८५ ॥ <br>
येथें ही करिसी कल्पना । वस्तुतंत्र अपरोक्ष ज्ञाना । <br>
ज्ञाता वेगळा भिन्नपणा । असे तरी ऐक ॥ ८६ ॥ <br>
जों जों जाणों जाय ज्ञाता । तों तों वेगळा पडे तत्त्वतां । <br>
जाणणें नेणणें त्यागितां । तोचि आत्मा आपण ॥ ८७ ॥ <br>
बहुत कासया बोलावें । स्वरूपीं जाणणेंचि न संभवे । <br>
येथें विचारेंचि अभिन्न व्हावें । ज्ञान तेंही टाकूनि ॥ ८८ ॥ <br>
तुवां मागें पिउसिलें लक्षण । जीवन्मुक्ता सवृत्तिक ज्ञान । <br>
परी याचा अर्थ गहन । वृत्तीनें घेणें नव्हे ॥ ८९ ॥ <br>
अंगें वस्तुरूप झाला । संशय अवघा निमाला । <br>
मग जो कार्यभाग दिसला । तो तो आपणचि वाटे ॥ १५९० ॥ <br>
आपणामध्यें सर्व जग । कीं जगीं आपण अभंग । <br>
सर्वावस्थेमाजी उमग । वृत्ति ऐसी ॥ ९१ ॥ <br>
सवृत्तिक ज्ञान ऐसें । सर्व दिसतांही भेद नसे । <br>
स्वरूपीं वृत्तिग्रहण कैसें । संभवे बापा ॥ ९२ ॥ <br>
तथापि फिटावया अज्ञान । वृत्तिव्याप्तीचें प्रयोजन । <br>
असे तेंचि निरूपण । पुढील श्लोकीं ॥ ९३ ॥ </p> <br>
<p class="shl">वृत्तिव्याप्यत्वमेवास्तु फलव्याप्तिः कथं भवेत् । <br>
स्वप्रकाशस्वरूपत्वात् सिद्धत्वाच्च चिदात्मनः ॥ ३४ ॥ </p> <br>
<p class="ovi">स्वरूपीं असो वृत्तिव्याप्ती । परी काज नसे जीवाप्रती । <br>
चिदात्मा स्वप्रकाश संवित्ती । सहज सिद्ध असतां ॥ ९४ ॥ <br>
देवदत्ता सावधान । सूक्ष्म येथींचें निरूपण । <br>
वृत्तिव्याप्तीचेंही कारण । अंगिकारिलें ॥ ९५ ॥ <br>
घटपट येतांचि दृष्टीसी । वृत्ति व्यापी तया जैसी । <br>
स्वरूपीं स्वरूपाकार तिअसी । योजितांचि होय ॥ ९६ ॥ <br>
पाणियावरी चक्र उमटे । अमर्याद धांवें नेटें । <br>
तैसें वृत्तीसीं स्वरूप भेटे । तेव्हां होय तयाऐसी ॥ ९७ ॥ <br>
चक्र जैसें वितळून जातां । पाणी पाणीपणें तत्त्वतां । <br>
तैसी वृत्तीसी लय होतां । मग आत्माचि उरे ॥ ९८ ॥ <br>
आधीं स्वरूपीं वृत्ति व्यापे । परी तत्क्षणींच ते हारपे । <br>
लवण जैसें सागरीं लोपे । पुढें अद्वय आत्मा ॥ ९९ ॥ <br>
ऐसी वृत्तीची व्यापकता । बाध नसे अंगीकारितां । <br>
परी जीवरूपें जो प्रमाता । नलगे व्याप्तीसी ॥ १६०० ॥ <br>
बाह्य पदार्थ अवघीं जडें । तेथें जीवाचें काज पडे । <br>
स्वप्रकाश चैतन्य उघडें । तेथें जीव कासया ॥ १ ॥ <br>
चक्षु दिवा मिळे जरी । घटाचें रूप दिसे तरी । <br>
दीप पहावया निर्धारीं । चक्षुचि एक पुरे ॥ २ ॥ <br>
तैसें जडविषीं या दोहींचें । काज असे वृत्तिजीवांचें । <br>
स्वप्रकाशालागीं साचें । व्त्तिच एक पुरे ॥ ३ ॥ <br>
जल तेथें प्रतिबिंब । वृत्ति तेथें जीव आतुडे । <br>
म्हणसी जरी ऐसें कोडें । तरी दडे जीवत्व ॥ ४ ॥ <br>
सूर्यप्रकाशीं जैसा दीप । प्रकाश करीना अल्प । <br>
तेवीं जीवाचें प्रतिबिंबरूप । मुख्य बिंबींच मिळे ॥ ५ ॥ <br>
जोंकाळ मुख्यबिंबाहूनी । वगळें असतां पाणी । <br>
प्रतिबिंबाचे झडपणी । दिसे तोंवरीच ॥ ६ ॥ <br>
पाणी बिंब एक होतां । कैंची उठे प्रतिबिंबता । <br>
जाणावें याचि दृष्टांता । निजस्वरूपीं ॥ ७ ॥ <br>
जोंवरी आत्मरूपाहूनी । वृत्ति असे भिन्नपणीं । <br>
तोंवरी जीवाची उभवणी । प्रतिबिंबत्वें ॥ ८ ॥ <br>
वृत्ति आणि बिंबात्मा । एकत्र मिळतो संगमा । <br>
तरी प्रतिबिंबरूपें भ्रमा । स्थान कंचें ॥ ९ ॥ <br>
एवं प्रतिबिंबरूप जीव । याचा निःशेष अभाव । <br>
वृत्तिव्याप्तीचा गौरव । असे कांहींसा ॥ १६१० ॥ <br>
वृत्ति योजितां निर्विकारीं । अज्ञानाची होय बोहरी । <br>
तेही होऊन स्वरूपाकारीं । वितुळे तत्क्षणीं ॥ ११ ॥ <br>
जरी वृत्तिव्याप्ति होये । परी अमुक ऐसें घेतां न ये । <br>
न घेतांही मिळून जावे । स्वरूपामाजी ॥ १२ ॥ <br>
आकाशीं वायु विरे । पुढें आकाशचि सारें । <br>
तेवीं चिन्मात्र ब्रह्म उरे । ग्रहणत्यागावीण ॥ १३ ॥ <br>
ऐसा निश्चय गा जयासी । अभिन्न होऊन एकरसीं । <br>
पावला पूर्ण समाधानासी । निर्विकल्परूप ॥ १४ ॥ <br>
पुढें उत्थानकालीं वृत्ती । त्याचि सुखा अनुभविती । <br>
हेचि जाणावी जीवन्मुक्ती । वासनानंदरूपें ॥ १५ ॥ <br>
वासना उठे किंवा निमे । व्यवहारे कीं विश्रामे । <br>
ज्ञाता पडेना संभ्रमें । भिन्नत्वाच्या ॥ १६ ॥ <br>
तयाचा निश्चय हा कैसा । अल्पत्वें बोलूं कांहींसा । <br>
नसे भेदाचा वळसा । कोणते काळीं ॥ १७ ॥ <br>
मी अनंत परिपूर्ण । चैतन्यसागर गहन । <br>
तेथें वृत्तीचें स्फुरण । लहरी जैसी ॥ १८ ॥ <br>
उठतांचि चैतन्य खचित । त्यामाजी विश्व हें उमटत । <br>
परी तेंही पाहे निश्चित । अतिभातित्वें ॥ १९ ॥ <br>
आतां वृत्ति हे जरी उठे । तरी आपण आपणा भेटे । <br>
पुन्हां जरी ते ओहटे । तरी केवळ आत्मा ॥ १६२० ॥ <br>
वृत्तीचा उद्‍भव अथवा लय । होतांही आपण अद्वय । <br>
जीवन्मुक्त निःसंशय । क्रीडे येणें रीतीं ॥ २१ ॥ <br>
ग्रहणावीण वृत्तीसहित । अभिन्नपणें जीवन्मुक्त । <br>
सांगितला अल्प संकेत । हृदयीं धरीं ॥ २२ ॥ <br>
आतां कैसी विदेहस्थिती । सांगत असों तुजप्रती । <br>
तेचि उन्मनी निश्चितीं श्लोकार्थीं कळे ॥ २३ ॥ </p> <br>
<p class="shl">अर्थादर्थे यथा वृत्तिः गतुं चलति चांतरे । <br>
अनाधारा निर्विकारा या दशा सोन्मनी स्मृता ॥ ३५ ॥ </p> <br>
<p class="ovi">उभयविषयांचें अंतर । मध्यसंधि निर्विकार । <br>
जे वृत्तिदशा अनाधार । ते उन्मनी बोलिजे ॥ २४ ॥ <br>
विषय पावतां दृष्टीसी । अमुक ऐसें कल्पी मानसीं । <br>
विशेषत्वें म्हणावें त्यासी । विकाररूपें ॥ २५ ॥ <br>
प्रथ विषयवृत्तीनें । सांडूनि दुजियावरी जाणें । <br>
तोचि संधि अवलोकणें । सूक्ष्म विचारें ॥ २६ ॥ <br>
पहिला विषय टाकिला । दुजा जोंवरी नाहीं घेतला । <br>
तया अनाधार वृत्तीला । उन्मनी ओळखिजे ॥ २७ ॥ <br>
जेथें मन असे समान । विकाराचें नव्हे भान । <br>
हेंचि उन्मनीचें लक्ष्मण । सप्रतीत पाहें ॥ २८ ॥ <br>
डोळा देखे सहजगती । अमुक ऐसी नव्हे स्फूर्ती । <br>
सामान्यत्वें स्वयंज्योती । प्रकाशी ते उन्मनी ॥ २९ ॥ <br>
निर्विकल्प ब्रह्मरूप । जेथें उद्‍भवेना नामरूप । <br>
सागरीं लवण जैसें अल्प । वेगळें न निघे ॥ १६३० ॥ <br>
तैसेंचि ज्ञात्याचें मन । उमसूं न लाहे भिन्न । <br>
तया उन्मनीतें अभिधान । वेदेहस्थिति ॥ ३१ ॥ <br>
जो निश्चय जीवन्मुक्ताचा । तोचि निश्चय असे याचा । <br>
परी सविकल्प निर्विकल्पाचा । मात्रचि भेद ॥ ३२ ॥ <br>
विश्व हें आहे कीं नव्हे । वृत्ति गेली कीं उद्‍भवे । <br>
हें जयासी नाहीं ठावें । ते विदेहस्थिति ॥ ३३ ॥ <br>
ब्रह्मरूप आपण आहे । ऐसी वृत्ति जाणों न लाहे । <br>
कोणताचि संशय न राहे । ते विदेहस्थिति ॥ ३४ ॥ <br>
ब्रह्म तरी आठवे चित्तीं । परी मी ऐसी नव्हे स्फूर्ती । <br>
भिन्नत्वाची झाली समाप्ती । विदेहस्थिति ऐसी ॥ ३५ ॥ <br>
तैसेंचे डोळां देखे विश्व । परी उमसूं नेदी रूप नाअंव । <br>
भिन्नत्वाचा पुसुला ठाव । ते विदेहस्थिति ॥ ३६ ॥ <br>
हें सर्व कीं मी एक;ला । हेंही स्फुरेना तयाला । <br>
देह पडला कीं क्रीडला । नेणेचि तो ॥ ३७ ॥ <br>
जैसी देहबुद्धि गेली । तेवीं ब्रह्मबुद्धि मावळली । <br>
पुढें स्थिति जे उरली । ते बोलतां न ये ॥ ३८ ॥ <br>
स्मरण तैसें विस्मरण । पाहणें तैसें न पाहणें । <br>
व्यवहार तैसें उगेपण । भेदचि नाहीं ॥ ३९ ॥ <br>
प्रवृत्ति तैसी निवृत्ति । उद्‍भव तैसी समाप्ती । <br>
ऐसी जे कां अभेदस्थिति । हे विदेह मुक्तदशा ॥ १६४० ॥ <br>
एवं सवृत्तिक जीवन्मुक्ति । निर्विकल्प वेदेहस्थिति । <br>
देवदत्ता हे तुजप्रति । अभेदरीती सांगितली ॥ ४१ ॥ <br>
हेंचि तुजसी दृढ व्हावें । ऐसे बोलिजेतें बरवें । <br>
जीं जीं भासती रूपनांवें । तीं तीं ब्रह्मरूप ॥ ४२ ॥ <br>
मातीवीण नव्हे घट । तंतूवीण नव्हे पट । <br>
तरी घटपट सांडूनि अवीट । माती तंतू जाणावे ॥ ४३ ॥ <br>
ऐसें अन्वयाचें रूप । बोलिजे तुजसी अल्प । <br>
तेणें कळेल आपेंआप । मुक्तदशा ही ॥ ४४ ॥ <br>
ब्रह्मरूप हें आघवें । भिन्न यासी रूपचि नव्हे । <br>
तीं श्लोकीं निरूपण बरवें । ऐकें सावध ॥ ४५ ॥ <br>
प्रथम चित जया नांव । चिद्‍रूपचि याचा स्वभाव । <br>
भेदकल्पना ते वाव । मुळींच नाहीं ॥ ४६ ॥ </p> <br>
<p class="shl">चित्तं चिच्च विजानीयात् तकाररहितं यदा । <br>
तकारो विषयाध्यासो जपारागो यथा मणौ ॥ ३६ ॥ </p> <br>
<p class="ovi">ज्या क्षणीं तकार लोपे । त्या क्षणीं चित्त चिद्‍रूपें । <br>
तकार विषयाध्यास रूपें । स्फटिकीं जेवीं रक्तरूप ॥ ४७ ॥ <br>
कापुसासी पीळ पडे । तयासी तंतू नांव जोडे । <br>
परी आंतबाहेरी कोडें । कापुस अवघा ॥ ४८ ॥ <br>
तैसें ब्रह्मस्फुरण । तया नांव पडिलें भिन्न । <br>
परी तें पाहतां विचारून । स्वरूपावीण काय ॥ ४९ ॥ <br>
अज्ञानें नांव ठेविलें । चिद्‍रूपा चित्त कल्पिलें । <br>
तें नामचि एक केलें । तरी रूप तो एक ॥ १६५० ॥ <br>
एक तकार पडिला अधिक । तेणें भासली वेगळीक । <br>
तें सांडून पाहतां एक । चित्त तें चिद्‍रूपें ॥ ५१ ॥ <br>
एक मात्राचि पुसिली । तेणें मोत्याची माती झाली । <br>
तेवीं सकारें व्यक्ति कल्पिली । वेगळी चित्ताची ॥ ५२ ॥ <br>
तकार तोचि विषयाध्यास । जो कां भासे अन्यथाभास । <br>
सांडूनि आपुल्या उगमास । विषयाकार झालें ॥ ५३ ॥ <br>
अध्यास म्हणजे नव्हे खरा । वाउगा दिसे भास सारा । <br>
आरक्त दिसे श्वेत हिरा । जपाकुसुमीं ॥ ५४ ॥ <br>
रक्तपुष्प केलें वेगळें । तरी श्वेतमणि ऐसा कळे । <br>
तेवीं तकार सांडितां निवळे । चिद्‍रूप चिद्‍रूपत्वें ॥ ५५ ॥ <br>
तंतू अवघाचि कापुस । नाहीं सूतपणा लवलेश । <br>
तेवीं स्फुरणालागीं भास । चिद्‍रूपेंवीण केवीं ॥ ५६ ॥ <br>
चित्त एक उपलक्षण । परी चतुर्विध अंतःकरण । <br>
आणि इंद्रिये तेंही उपकरण । जें साधन भोक्त्याचें ॥ ५७ ॥ <br>
इतुक्यांचेही वेगळे भाव । पुसून टाकीं रूप नांव । <br>
एकलाचि स्वयमेव । ज्ञानरूप आत्मा ॥ ५८ ॥ <br>
वेगळें यासी रूप नाहीं । आहे तें असे सर्वदाही । <br>
नामें मात्र ठेविलीं तीं हीं । ओळखून सांडावीं ॥ ५९ ॥ <br>
पाणियाचेअम्चि अंग । नाम पावलें तरंग । <br>
तेवीं आत्मा हा असंग । नानात्वें कल्पिला ॥ १६६० ॥ <br>
तस्मात् वाउगा हा विकार । नसतांचि झाला भासमात्र । <br>
परी हा जाणावा निर्विकार । चिद्‍रूप आत्मा ॥ ६१ ॥ <br>
केवळ भोक्ताचि चिद्‍रूप आहे । ऐसें हें बोलणें नव्हे । <br>
भोग्यादि जें जें दिसताहे । तेंही ब्रह्मरूप ॥ ६२ ॥ <br>
तकारें झालें जैसें चित्त । त्याचि चित्ताचें हें निर्मित । <br>
तेंही ब्रह्मरूप निश्चित । बोलिजे श्लोकीं ॥ ६३ ॥ </p> <br>
<p class="shl">ज्ञेयवस्तुपरित्यागात् ज्ञानं तिष्ठति केवलम् । <br>
त्रिपुटी क्षीणतामेति ब्रह्मनिर्वाणमृच्छति ॥ ३७ ॥ </p> <br>
<p class="ovi">विषयमात्रांचा करितां त्याग । केवल ज्ञान उरे मग । <br>
त्रिपुटीचा होतांचि भंग । अंगें ब्रह्म होतसे ॥ ६४ ॥ <br>
अहंब्रह्म जें स्फुरण । तयाचेंचि नसतां ज्ञान । <br>
तेंचि भिन्नत्वें विभागून । विषयाकार झालें ॥ ६५ ॥ <br>
पहिलें केवळ सद्‍रूप । त्यावरी कल्पिला आरोप । <br>
शब्दस्पर्शादि नामरूप । ठेविली असती ॥ ६६ ॥ <br>
आपण ब्रह्म हें कळेना । विषय ब्रह्मही निवळेना । <br>
भिन्नत्व कल्पिलें आपणा । विषयाअंसहित ॥ ६७ ॥ <br>
आपण आत्मा हें जाणिकें । चित्त जेव्हां चिद्‍रूप झालें । <br>
मग विषय तेही देखिले । ब्रह्म चिन्मात्र ॥ ६८ ॥ <br>
कापुसाचा तंतू झाला । आडवा उभा विणिला । <br>
पट हें नाम आलें त्याला । परी तो कापूस ॥ ६९ ॥ <br>
तैसें चिद्‍रूप तेंचि चित्त । त्याचें कल्पित विषयाजात । <br>
तें तें ब्रह्मरूप समस्त । नानारूप त्यागूनि ॥ १६७० ॥ <br>
पटीं ओळखावा तंतू । कापूस ओळखावा त्यांतू । <br>
तेवीं विषयामाजी चित्तू । ओळखावें आधीं ॥ ७१ ॥ <br>
तेंचि चित्त चिद्‍रूप । तरी विषय कैंचा नामरूप । <br>
तस्मात् ज्ञेयामाजीही अल्प । भेदचि नाहीं ॥ ७२ ॥ <br>
एवं विषयनाम हें सांडितां । केवल ज्ञान उरे तत्त्वतां । <br>
तळटळीत चिद्‍रूपता । देखे पदार्थमात्रीं ॥ ७३ ॥ <br>
पदार्थ अवधे चिद्‍रूप । तरी कोठें विषयासी रूप । <br>
भासलें होतें जें अल्प । तेंही नष्ट झालें ॥ ७४ ॥ <br>
ऐसा विषयाचा अभाव । भोक्ता तोही समूळ वाव । <br>
तरी भोगालागीं ठाव । असे कैंचा ॥ ७५ ॥ <br>
ज्ञेय सर्व मिथ्या झालें । ज्ञात्याचें भान गळालें । <br>
तरी मग ज्ञान उरलें । असे कोठें ॥ ७६ ॥ <br>
प्रमेयासी रूप नसतां । उद्‍भवेचि ना प्रमाता । <br>
तरी मग प्रमाणाची वार्ता । नाहींच नाहीं ॥ ७७ ॥ <br>
कार्यजात निःशेष नाहीं । कर्ताही उद्‍भवेना कंहीं । <br>
तरी मग करणें पाहतां तेंही । मिथ्याचि रूप ॥ ७८ ॥ <br>
दृश्य जरी मिथ्या अवघें । द्रष्टा इष्टपणें नेघे । <br>
तरी मग शून्याचें घर रिघे । दर्शन तेंही ॥ ७९ ॥ <br>
एवं त्रिपुटी होतां क्षीण । सहज उरे ब्रह्म पूर्ण । <br>
ऐसें पावती निर्वाण । विचारें सर्व ॥ १६८० ॥ <br>
पावावया जाणें नलगे । आधींच आहे तें निजांगें । <br>
नामरूपाचीं जातां सोंगें । विषयादि ब्रह्म ॥ ८१ ॥ <br>
मनमात्र असे जोंवरी । विश्व हें दिसे तोंवरी । <br>
ते मनचि निमालें जरी । तरी हें ब्रह्मरूप ॥ ८२ ॥ <br>
हेंचि आतां श्लोकाआंत । बोलिजेतें गा निभ्रांत । <br>
सावधान असावें चित्त । एकाग्रभावें ॥ ८३ ॥ </p> <br>
<p class="shl">मनोमात्रमिदं सर्वं चिन्मनो ज्ञानमात्रकम् । <br>
अज्ञानभ्रम इत्याहुः विज्ञानं परमं पदम् ॥ ३८ ॥ </p> <br>
<p class="ovi">विश्व हेंचि असतां मन । संकल्पहीन तेंचि ज्ञान । <br>
विकार तो भ्रम अज्ञान । विज्ञान तें परम पद ॥ ८४ ॥ <br>
देवदत्ता हीं नामरूपें । नसतां कल्पिलीं जगरूपें । <br>
हें अवघें जाण पडपें । एकल्या मनाचें ॥ ८५ ॥ <br>
होय नव्हे करी मन । त्यासी साह्य झाला अभिमान । <br>
तेणें जगद्‌रूप संपूर्ण । सत्यचि केलें ॥ ८६ ॥ <br>
ऐसा निश्चय बळावला । तेंचि चिंतूंही लागला । <br>
यास्तव येथें भास झाला । लोपोनि स्वरूप ॥ ८७ ॥ <br>
तस्मात् मनाचा अंकुर । यासी ओळखीं गा निर्धार । <br>
जो निर्विकारीं विकार । बळेंचि लावी ॥ ८८ ॥ <br>
ऐसें मन जोंवरी असे । तोंवरीच हें विश्व दिसे । <br>
त्या मनाचा अंकुर नासे । तरी लोपे नामरूप ॥ ८९ ॥ <br>
जेवीं सुषुप्तिमाजी मन । नसतां कोठें जगभान । <br>
तस्मात् ब्रह्म हें ओळखून । मनचि मोडावें ॥ १६९० ॥ <br>
मन हें कैसें मोडावें । म्हणसी ऐसें स्वभावें । <br>
स्फुरण चिद्‌रूपें पाहावें । संकल्पावीण ॥ ९१ ॥ <br>
होय नव्हे जें जें करी । इतुकेंचि मन हें विकारी । <br>
ब्रह्मचि ऐसा निश्चय धरी । तरीच मोडे हें मन ॥ ९२ ॥ <br>
ब्रह्मचि असे एकलें । होय नव्हे करणे गेलें । <br>
हेंचि जाणावें मन मेलें । संकल्प सांडितां ॥ ९३ ॥ <br>
मग चिन्मात्र उरे स्फुरण । नव्हे द्वैतरूप जगभान । <br>
तरी तयासी म्हणावें ज्ञान । मन नाम गेलें ॥ ९४ ॥ <br>
मन हें नांव आलें अंतरीं । जग नाम कल्पिलें बाहेरी । <br>
ऐसिया अज्ञानभ्रमपुरीं । वाहतचि गेले ॥ ९५ ॥ <br>
तस्मात् भ्रम हा सांडूनी । मीचि ब्रह्म सर्वपणीं । <br>
पाहसी ऐसें अनुदिनीं । तरी ज्ञान तेंहेंचि ॥ ९६ ॥ <br>
ऐसा निश्चय दृढ होतां । भेद अवघा मावळतां । <br>
ज्ञानस्फुरणही तत्त्वतां । गळे आपेंआप ॥ ९७ ॥ <br>
पुढें अखंड एकरस । परब्रह्मचि अविनाश । <br>
ज्ञाते बोलत असती त्यास । परमपद विज्ञान ॥ ९८ ॥ <br>
देवदत्ता तूं हें ऐसें । निश्चयें धरीं मानसें । <br>
नामरूपाचें सांडीं पिसें । जीवेशांसहित ॥ ९९ ॥ <br>
देवदत्तें हें ऐकोनी । पुसूं आदरिलें मनीं । <br>
जी जी ईश्वर सर्वज्ञपणीं मिथ्या कैसा ॥ १७०० ॥ <br>
ऐसें शंकरें ऐकिलें । देवदत्ता सावध वहिलें । <br>
तुझें मन मायेंत गुंतलें । भीड नुल्लंघिसी ॥ १ ॥ <br>
तरी आतां सावधान । श्लोकार्थीं घालावें मन । <br>
माया जग जीव ईशान । मिथ्याचि अवघे ॥ २ ॥ </p> <br>
<p class="shl">अज्ञानं चान्यथाज्ञानं मायामेतां वदंति ते । <br>
ईश्वरं मायिनं विद्यान्मायातीतं निरंजनम् ॥ ३९ ॥ </p> <br>
<p class="ovi">अज्ञान आणि अन्यथाज्ञान । इतुकें मायेचें लक्षण । <br>
जाणिजे मायावी ईशान । निरंजन तया अतीत ॥ ३ ॥ <br>
ब्रह्म सच्चिदानंद नेणें । आत्माचि ब्रह्म न होणें । <br>
हीं अज्ञानाचीं लक्षणें । पाहें ओळखुनी ॥ ४ ॥ <br>
स्वरूपीं व्यर्थ कल्पी जग । जीव ईश्वराचें सोंग । <br>
हेंचि अंतरीं उमग । अन्यथाज्ञान ॥ ५ ॥ <br>
अन्यथाज्ञान आणि अज्ञान । यांसीच माया हें अभिधान । <br>
जयेचे स्वरूपाची खूण । स्वपुष्पापरी ॥ ६ ॥ <br>
या शब्दें हें इतुकें । भासताती नामरूपकें । <br>
तें नाहींच ऐसें कौतुकें । मा शब्देंचि बोले ॥ ७ ॥ <br>
ऐसी मायाच मायेतें । मिथ्यात्व साधी नामसंकेतें । <br>
नामेंवीण इचे रूपातें । ठावचि नाहीं ॥ ८ ॥ <br>
अज्ञान अन्यथा ज्ञानासी । आकार नसे या कार्यासी । <br>
कारणरूप मायाही तैसी । मिथ्याचि असे ॥ ९ ॥ <br>
तया मायेमाजी बिंबलें । ईश्वर त्यासी नाम आलें । <br>
सर्वज्ञत्वादि उमटले । धर्मही तेथें ॥ १७१० ॥ <br>
केवळ सुविद्या उपाधी । ज्ञानचि स्फुरे अनवधी । <br>
अज्ञान नातळेचि कधीं जीवा ऐसें ॥ ११ ॥ <br>
परी अन्व्हे वास्तविक । म्हणोनि बोलिजे मायिक । <br>
मायेसहित आवश्यक नाशचि आहे ॥ १२ ॥ <br>
ईशाचेनि सत्यपणें । जग जीवही सत्य होणें । <br>
सच्चिदादि ब्रह्मलक्षणें । प्रगट न होती ॥ १३ ॥ <br>
सर्पभान खरें असतां । रज्जुज्ञान न ये हाता । <br>
देवीं नामरूपें सत्य होतां । सच्चिदानंद कोठें ॥ १४ ॥ <br>
यास्तव ईश्वर हें नाम । निजरूपी अन्यथा भ्रम । <br>
या भ्रमासी अतीत परम । निरंजन आत्मा ॥ १५ ॥ <br>
मायेसी सत्यत्व असावें तरी प्रतिबिंब सत्य व्हावें । <br>
तस्मात् मिथ्यात्व ओळखावें । जीवाचेपरी ॥ १६ ॥ <br>
लेंकुरांचिया समाजा । जैसा रंक तैसा राजा । <br>
तेणें रीती भाव दुजा । नसेचि येथे ॥ १७ ॥ <br>
ईश्वरसी सत्व म्हाणसी । बळेचि कल्पिसी भेदासी । <br>
तरी अभेद समाधानासी । पावसी कैसा ॥ १८ ॥ <br>
हा सांख्याचा सिद्धांत । येणें लागू पाहे द्वैत । <br>
तरीं हें सांडीं गा दुर्मत । अभेदब्रह्म होई ॥ १९ ॥ <br>
नामरूप गेलिया । तूंचि अवघा शिष्यराया । <br>
तेथें भिन्न असे कोठोनियां । ईश्वर तुजहूनि ॥ १७२० ॥ <br>
नट जैसा आणी सोंग । केव्हां ब्राह्मण केव्हां मांग । <br>
परी उंच नीच हा भाग । नटासी कैंचा ॥ २१ ॥ <br>
तैसा जड जीव ईश्वर । हा तुझा अन्यथा प्रकार । <br>
उंच नीच ऐसा विकार । नसतां तूंचि सर्व ॥ २२ ॥ <br>
अगा ऐसें अभेदज्ञान । सांडूनि कल्पिसी भेदमान । <br>
तरी मन कैंचें समाधान । अवीट राहे ॥ २३ ॥ <br>
तरी आतां ऐसें पाहें । हें सर्वही मीच आहें । <br>
परा नामरूपचि न साहे । सर्वपणाचें ॥ २४ ॥ <br>
ऐसा परिपूर्ण अभंग । एकलाचि तूं निःसंग । <br>
अभेदभक्ती हे उमग । वेदांतसिद्ध ॥ २५ ॥ <br>
ऐसें समाधान दुजें । ज्ञ्~मेंवींअ कोठें लाहिजे । <br>
हें एक ज्ञानियाचि साजे । राजचिन्हें राजिया ॥ २६ ॥ <br>
ज्ञानाऐसें दुसरें नाहीं । परम सुगम ज्ञान पाहीं । <br>
पडिलें देहबुद्धिप्रवाहीं । तयांमात्र कठिण ॥ २७ ॥ <br>
ज्ञान हें पवित्र । ज्ञान हें परम स्वतंत्र । <br>
धन्य धन्य ते सत्पात्र । जे लाहती ज्ञाना ॥ २८ ॥ <br>
ऐसें ज्ञान हें सांडूणी । जे पडती अन्यसाधनीं । <br>
तयां हतदैवांची मनीं । खंती वाटे ॥ २९ ॥ <br>
ज्ञानेंवीण मोक्ष जोडे । हें कालत्रयीं न घडे । <br>
ऐसे असतांही वेडे । पडती अन्य साधनीं ॥ १७३० ॥ <br>
बहु बोलणें हें काय । केलें तितुकें व्यर्थ जाय । <br>
ज्ञानेंवीण दुजा उपाय । नाहींच नाहीं ॥ ३१ ॥ <br>
हेंचि आतां दृढ कीजे । भव हा वृष्टिरूपें बोलिजे । <br>
प्रबोधवायु न लाहिजे । तरी हा निमेना ॥ ३२ ॥ </p> <br>
<p class="shl">सदानंदे चिदाकाशे मायामेघस्तडिन्मनः । <br>
अहंता गर्जनं तत्र धारासारो हि यत्तमः ॥ ४० ॥ <br>
महामोहांधकारेऽस्मिन् देवो वर्षति लीलया । <br>
अस्या वृष्टेर्विरामाय प्रबोधैकसमीरणः ॥ ४१ ॥ </p> <br>
<p class="ovi">चिदानण्ंद शुद्ध गगन । तेथें माया मेघ वीज मन । <br>
अहंता हे मेघगर्जन । अज्ञान अंधकार ॥ ३३ ॥ <br>
महामोह अंधारांत । लीलेनें देव वृष्टि करीत । <br>
प्रबोधवायु जरी प्राप्त । तरी हे वृष्टि वितुळे ॥ ३४ ॥ <br>
सच्चिदानंद ब्रह्म सधन । शुद्ध बुद्ध परिपूर्ण । <br>
शून्यावांचूनियां गगन । जें अखंड एकरस ॥ ३५ ॥ <br>
ऐसिया गा चिदाकाशीं । माया उद्‍भवे मेघाऐसी । <br>
परी विकार चिद्‌गगनासी । बोलोंचि नये ॥ ३६ ॥ <br>
मेघ गगनीं एकदेशी । विकाररूपें माया तैसी । <br>
जगवृष्टीचे उद्‌भवासी । जे कां कारण ॥ ३७ ॥ <br>
मेघांमाजी जें चमके । विद्युल्लता हें मन निकें । <br>
उद्‌भवूनियां असिकें । नासे तत्क्षणीं ॥ ३८ ॥ <br>
अहंता हे देहबुद्धीची । हेचि गर्जना मेघाची । <br>
उमसूं नेदी कांहींचि । सद्‌भुद्दिविचार ॥ ३९ ॥ <br>
ऐसिया मेघमंडपीं । अज्ञानतमाची झांपी । <br>
गडद पडली तया मापी । ऐसा कवण ॥ १७४० ॥ <br>
महामोह खडतरला । अज्ञानतमी मिसळला । <br>
तेणें अंधकार दाटला । निबिडपणें ॥ ४१ ॥ <br>
ऐसा दाटला अंधार । वृष्टि करिताहे ईश्वर । <br>
अथवा देवशब्दें होणार । कर्म जीवाचें ॥ ४२ ॥ <br>
सुखदुःखद्वंद्वें अपार । पर्जन्यधारा पडती सैर । <br>
पापपुण्याचा महापूर । प्रवाह चालिला ॥ ४३ ॥ <br>
मेघें आकाश झांकोळे । वरी अज्ञान अंवसेचें काळें । <br>
मग असतांही ज्ञान डोळे । न दिसे कांहीं ॥ ४४ ॥ <br>
मग वीज चमके जेव्हां । गपगपां डोळे झंकती तेव्हां । <br>
झांपडी पडे स्वानुभवा । बहिर्मुखत्वें ॥ ४५ ॥ <br>
मनाचा अंकुर जैं मोडे । पूर्व रीतीं गडद पडे । <br>
तेव्हां कैंचा दृष्टी आतुडे । ज्ञानप्रकाश ॥ ४६ ॥ <br>
अहंकार हा खवळला । मी मी म्हणतचि उठिला । <br>
ऐकतां तया गर्जनेला । कानटाळी ॥ ४७ ॥ <br>
अहंतेचे गर्जनेपुढें । जीव भ्रमून झाले वेडे । <br>
सच्छास्त्र शब्द कानीं न पडे । सहसा कांहीं ॥ ४८ ॥ <br>
वरी सुखदुःखांच्या धारा । रिचवताती एकसरा । <br>
नाहीं विश्रांतीसी थारा । निजसुखा मुकले ॥ ४९ ॥ <br>
खालीं पाणी वरती गारा । सुखदुःखें आदळती शिरा । <br>
कामज्वरें कांपती थरथरां । वायु चढे मस्तकीं ॥ १७५० ॥ <br>
एक प्रवाहीं वाहती । एक खडकीं अडकती । <br>
एक शाखा अवलंबिती । प्रपंचवृक्षाच्या ॥ ५१ ॥ <br>
स्त्रीपुत्रादि सर्व सुसरी । ओढिती बळें मोहविवरीं । <br>
गळा येऊनि मिठी मारी । ममताधामीण ॥ ५२ ॥ <br>
एक पाताळविवरीं दडाली । क्रोधाजगर तेथें आले । <br>
मदमत्सरींही वेष्टिले । सर्पादिकीं ॥ ५३ ॥ <br>
एक चढे स्वर्गादिशिखरीं । तेथें लोभ व्याघ्र महाभारी । <br>
सुखदुःखें आदळती शिरीं । थारा न मिळे ॥ ५४ ॥ <br>
एवं ऐसी दुर्धर वृष्टी । अडकती वाहती होती कष्टी । <br>
घाबरून कंठी घालिती मिठी । एकमेकांच्या ॥ ५५ ॥ <br>
प्रवाहगतीनें एकत्र होती । तया माझें माझें म्हणती । <br>
विघड होतां बोंबलती । माझें गेलें म्हणोनी ॥ ५६ ॥ <br>
ऐसी वृष्टी महाथोर । अखंड वर्षे अपार । <br>
येथून सोडविता नर । कोणी आढळेना ॥ ५७ ॥ <br>
अवघी पहापूरीं पडिले । कोण कोणासी काढी वहिलें । <br>
सुखदुःखेंचि भांबावले । अज्ञानांधारीं ॥ ५८ ॥ <br>
या वृष्तीचे विरामासी । मूर्ख प्रवर्तले साधनासी । <br>
नागवे होऊन पोळविती त्यासी । तैसें वरिवरी भजन ॥ ५९ ॥ <br>
खालीं पादरक्षा ठेविती । वरवंटा तेथें बैसविती । <br>
दुसरी पादरक्षा गळती । बांधिती वरी ॥ १७६० ॥ <br>
तेवीं प्रतिमेच्या पूजनें । वृष्टी हे न राहे तेणें । <br>
जप आणि अनुष्ठानें । परी हे निमेना ॥ ६१ ॥ <br>
एक महाहटेंकरून । बळें बांधिती पर्जन्य । <br>
एक करिती दान यज्ञ । तेणें अधिक वाढे ॥ ६२ ॥ <br>
एक पडिले नानामतीं । जेवीं वोसणामाजी शिरती । <br>
न लागती गारा ऐसें म्हणती । आम्ही निर्भय ॥ ६३ ॥ <br>
एकासी योगशास्त्र डेरा । म्हणती लाधला आम्हां थारा । <br>
बळें घुसती त्यामाझारा । म्हणती वृष्टी कोठें ॥ ६४ ॥ <br>
सांख्यभोपळा एकासी । लाधला तेणें सुख मानसीं । <br>
पोंहती बांधून कमरेसी । प्रवाहामाजी ॥ ६५ ॥ <br>
द्वैतभक्तीची फुतकी नाव । लाहतां मानिती आम्ही सएऐव । <br>
धन्य आमुचा ऋणी देव । दृढभाव आम्हांसी ॥ ६६ ॥ <br>
परी तेणें वृष्टी निमेना । अभेदज्ञान हें लाहेना । <br>
असो ऐसें अन्यसाधना । काजचि नको ॥ ६७ ॥ <br>
प्रबोधवायु जरी सुटे । तरीच वृष्टी वितळून फाटे । <br>
प्रवाहरूप पाणी आटे । तत्क्षणींचि ॥ ६८ ॥ <br>
सुटतां बोधवायूची झुळी । मेघमाया कांपे चळीं । <br>
अहंतेसी दांतखिळी । पडे तेव्हां ॥ ६८ ॥ <br>
मग राहतांचि गर्जना । उमसूं नेदी चपळ मना । <br>
महावातें झडपितां जाणा । मायामेघ वितुळे पैं ॥ १७७० ॥ <br>
माया निमतांचि कारण । वृष्टिकार्य उरे कोठून । <br>
सुखदुःखादि पापपुण्यें । एकसरां निमालीं ॥ ७१ ॥ <br>
आपण आकाश चैतन्यघन । द्वैतरहित या नांव ज्ञान । <br>
हाचि महाप्रभंजन । प्रलयकाळींचा ॥ ७२ ॥ <br>
स्वप्रकाश प्रगटतां तरणी । अज्ञानतमाची सकार्य हानी । <br>
झाली भेदाची धूळधाणी । जीवेशांसह ॥ ७३ ॥ <br>
बंध मोक्ष दोन्ही निमाले । सुखदुःख त्यांसवें गेलें । <br>
मग केवळ निजसुख उरलें । निर्भय समाधान ॥ ७४ ॥ <br>
एवं ऐसा बोध अनिळ । मायामेघादिकांचा काळ । <br>
वृष्टिविरामार्थ केवळ । हाचि एक ॥ ७५ ॥ <br>
यासी साह्य कोणी नलगे । एकलाचि वीर एकांगें । <br>
सिंहापुढें जैसीं कागें । तेवीं अन्य साधनें ॥ ७६ ॥ <br>
असो तुजला देवदत्ता । बोध हा उपदेशिला आतां । <br>
जेणें द्वैतभेदाची वार्ता । नुरे किमपि ॥ ७७ ॥ <br>
ऐसें अभेदरूप ज्ञान । निःसंशय करीं जतन । <br>
नामरूपावरी शून्य । घालीं हातें ॥ ७८ ॥ <br>
जग जीव आणि ईश्वरू । जितुका नामाचा प्रकारू । <br>
सत्यत्वें भेद नको करूं । निर्विकारू तूं आत्मा ॥ ७९ ॥ <br>
तूचि एक ब्रह्म अद्वय । हेंचि समाधान निर्भय । <br>
आतां सांडीं गा संशय । आज्ञा आमुची ॥ १७८० ॥ <br>
ऐसी ऐकतां अमृतवाणी । देवदत्ता विस्मय मनीं । <br>
सद्‍गद होऊनी लागे चरणीं । म्हणे धन्य गुरुवर्या ॥ ८१ ॥ <br>
धन्य धन्य वेदांतसार । धन्य धन्य हा सद्‌विचार । <br>
धन्य धन्य आमुचें भाग्य थोर । जें लाधलो महासुखा ॥ ८२ ॥ <br>
मीच एक आत्माराम । कोठें जीवशिवादि नाम । <br>
मायेचें मडें जालें भस्म । तुमचिये कृपें ॥ ८३ ॥ <br>
आतां भेदचि नाहीं उरला । निःसंशय प्रत्यय बाणला । <br>
अवघा ब्रह्मगोळ दाटला । माझिये पुष्टपणें ॥ ८४ ॥ <br>
एवढा पूर्ण मी असतां । भ्रमीं गुंतलों नेणतां । <br>
व्यर्थ मृगजळीं बुडतां । काढिलें स्वामी ॥ ८५ ॥ <br>
निजसुखराज्यासी अंतरलों । सुखदुःख भीक मागों गेलों । <br>
तों तुम्ही पुन्हां बैसविलो । साम्राज्यसिंहासनीं ॥ ८६ ॥ <br>
आतां मुखें करूं स्तवन । तरी वाच्य वाचक नव्हे दोन । <br>
भेदचि जासी खाऊन । तरी स्तवूं कैसा ॥ ८७ ॥ <br>
तुज जरी नमूं जावें । तरे चरण मस्तक भेद नव्हे । <br>
वंद्यवंदकाच्या नांवें । घातलें शून्य ॥ ८८ ॥ <br>
जरी आतां मनें स्मरूं । तरी मनासी भेद केवीं करूं । <br>
बाह्यांतरीं तूं सद्‌गुरु । आतां भिन्न मी कैंचा ॥ ८९ ॥ <br>
एवं स्तुति स्मरण वंदन । तुझ्या ठायीं न चले जाण । <br>
जेथें भेदें वाहिली आण । वचारासहित ॥ १७९० ॥ <br>
असो ऐसा तूं भेदरहित । निर्विकार सदोदित । <br>
मजसी मेळविलें आपणांत । निजकृपाकटक्षें ॥ ९१ ॥ <br>
तरंग मेळविला जीवनीं । कीं स्फुल्लिंग मिळे अग्नीं । <br>
तेवीं मी एक कृपापाणी । मिळालों स्वरूपीं ॥ ९२ ॥ <br>
ऐसा कोण असे दाता । दासालागीं निजपद देता । <br>
असो तूंचि तूं गाअनंता । उपमेरहित ॥ ९३ ॥ <br>
शकंरें ऐसें जाणितलें । त्यासी सामाधान बाणलें । <br>
धांवोनि पोटासीं धरिलें । देवदत्तासी ॥ ९४ ॥ <br>
वत्सालागीं धेनु जैसी । गुरुमाय कळवळली तैसी । <br>
चाटूं पाहे सच्छिष्यासी । सप्रेमभरें ॥ ९५ ॥ <br>
हस्तें थापटिली पाठी । प्रेमें धरिली हनुवटी । <br>
गुरुमाय कृपाळु मोठी । मुखचि चुंबीतसे ॥ ९६ ॥ <br>
म्हणती धन्य गा शिष्यराया । देशधडी केली माया । <br>
पावलासी गा अभया । निःसंदेह ॥ ९७ ॥ <br>
हेंचि बापा स्वानुभवज्ञान । हेंचि अपरोक्ष समाधान । <br>
हेंचि जीवन्मुक्ताची खूण । बाणली तुज ॥ ९८ ॥ <br>
हेचि बापा परम तृप्ती । जयेसी निरंकुशा म्हणती । <br>
ऐसीच दृढ असो तुजप्रती । आमुच्या आशीर्वादें ॥ ९९ ॥ <br>
आणिकही आमुचें चित्त । कांहीं बोलावें वांच्छित । <br>
तृप्तीसी तृप्त करूं पाहात । तरी अवधान देई ॥ १८०० ॥ <br>
मागें आम्ही इतुकें । ज्ञानविज्ञानाची रूपकें । <br>
करूनि बोलिलों कौतुकें । तुजला सप्रतीत ॥ १ ॥ <br>
तयाचाचि पुन्हां मागुती । अनुवाद कीजे गा निश्चितीं । <br>
ज्ञानविज्ञानाची रीती । निवडूनि दावूं ॥ २ ॥ <br>
तरी आतां सावध व्हावें । ऐकलेंचि पुन्हां ऐकावें । <br>
आणि ध्वनितार्थें समजावें । सहजस्थितीसी ॥ ३ ॥ <br>
येथूनियां सात श्लोक । ज्ञानविज्ञानाचें रूपक । <br>
तुझिये तृप्तीवरी अधिक । उपराळ कीजे ॥ ४ ॥ </p> <br>
<p class="shl">ज्ञानं दृग्‍दृश्ययोर्भानं विज्ञानं दृश्यशून्यता । <br>
एकमेवाद्वयं ब्रह्म नेह नानास्ति किंचन ॥ ४२ ॥ </p> <br>
<p class="ovi">दृश्य द्रष्टा भान तें ज्ञान । दृश्यशून्य तें विज्ञान । <br>
एक अद्वय ब्रह्म पूर्ण । अन्य किंचित् असेना ॥ ५ ॥ <br>
दृश्य मिथ्या हें पाहसी । द्रष्टा द्रष्टेपणें जाणसी । <br>
ज्ञान ऐसें म्हणावें यासी । सत्य मिथ्या निवडितां ॥ ६ ॥ <br>
मिथ्या नव्हें तें उत्पन्न । जरी आहत असती नयन । <br>
नाहींच तया नामाभिधान । सत्य मिथ्या केवीं ॥ ७ ॥ <br>
एवं दृश्यावरी शून्य । सत्य मिथ्या नव्हे भान । <br>
इकडे द्रष्टाही आपण । द्रष्टेपणा सांडी ॥ ८ ॥ <br>
दृश्य द्रष्टा गेलियावरी । जें काय उरे निर्विकारी । <br>
तेंचि विज्ञान निर्धारीं । निवृत्तिरूप ॥ ९ ॥ <br>
अन्य येथें कांहीं नसे । आहे तें ब्रह्मचि असे । <br>
निश्चयें श्रुति बोलतसे । अद्वय ब्रह्म ॥ १८१० ॥ <br>
एवं ऐसें स्फूर्तिवीण । अभेदब्रह्मचि सधन । <br>
याचि नांवें गा विज्ञान । दृढ अपरोक्ष ॥ ११ ॥ <br>
हेंचि आतां अन्यरीतीं । विज्ञान बोलिजे तुजप्रती । <br>
पूर्वनिरूपण मागुती । श्लोकीं अनुवादूं ॥ १२ ॥ </p> <br>
<p class="shl">क्षेत्रक्षेत्रज्ञयोर्ज्ञानं तज्ज्ञानं ज्ञानमुच्यते । <br>
विज्ञानं चोभयोरैक्यं क्षेत्रज्ञपरमात्मनोः ॥ ४३ ॥ </p> <br>
<p class="ovi">क्षेत क्षेत्रज्ञ जाणिजे । ययासी ज्ञान बोलिजे । <br>
विज्ञानें दोही ऐक्य कीजे । क्षेत्रज्ञ परमात्मा ॥ १३ ॥ <br>
उपदेशक्रमीं देवदत्ता । त्वंपदशोधनीं तत्वतां । <br>
निवडिली क्षेत्रक्षेत्रज्ञता । वाच्यलक्षण ॥ १४ ॥ <br>
वाच्य जें कां देहत्रय । पंचकोशादि समुदाय । <br>
आणि जीव जो अभिमानी होय । तयासहित हें क्षेत्र ॥ १५ ॥ <br>
असज्जडदुःखात्म । अनात्म्याचें हें रूपक । <br>
तें तें जाण आवश्यक । क्षेत्ररूपें ॥ १६ ॥ <br>
लक्ष्य साक्षी प्रत्यगात्मा । कूटस्थ निर्विकारी महात्मा । <br>
अधिष्ठान या रूपनामा । अस्तिभातिप्रियत्वें ॥ १७ ॥ <br>
निर्विकारत्वें सर्वां जाणे । उगेंचि प्रकाशी सामान्यें । <br>
तोचि जाणिजे क्षेत्रन्य । अंतर्यामी ॥ १८ ॥ <br>
एवं क्षेत्रक्षेत्रज्ञ दोन्ही । जाणत असे निवडूनी । <br>
क्षेत्र पाहे परोक्षपणीं । क्षेत्रज्ञ अपरोक्ष ॥ १९ ॥ <br>
ऐसें निवडून जाणिलें । त्यासी ज्ञान हें नाम आलें । <br>
दृश्य द्रष्टा विभागले । पूर्वरीतीं येथें पैं ॥ १८२० ॥ <br>
आतां विज्ञान तें कैसें । बोलिजे तें कांहींसें । <br>
ब्रह्मा आत्मया भेद नसे । अखंड एक ॥ २१ ॥ <br>
त्वंपदावरी तत्पदींचें । वाच्य टाकूनि ईशाचें । <br>
शुद्ध ज्ञान जें लक्ष्याचें । निवडिलें मागें ॥ २२ ॥ <br>
उभयांचें लक्ष्य शुद्ध । आत्मा परमात्मा अभेद । <br>
अंगेंचि जो सच्चिदानंद । ध्येयध्यानेंवीण ॥ २३ ॥ <br>
त्यासीच नांव विज्ञान । जेथें द्वैताद्वैत नव्हे भान । <br>
हेंचि पुढेंही निरूपण । बोलिजेल श्लोकीं ॥ २४ ॥ </p> <br>
<p class="shl">परोक्षं शास्त्रजं ज्ञानं विज्ञानं चात्मदर्शनम् । <br>
आत्मनो ब्रह्मणः सम्यक् उपाधिद्वयवर्जितम् ॥ ४४ ॥ </p> <br>
<p class="ovi">परोक्ष शास्त्रजन्य तें ज्ञान । आत्मदर्शन तें विज्ञान । <br>
आत्मा ब्रह्म हें अभिन्न । माया अविद्या निसरतां ॥ २५ ॥ <br>
गुरुमुखें वेदांतरीती । गुरु शास्त्र दोनी प्रतीई । <br>
श्रवणमातें अर्थानुभूती । होय तें ज्ञान ॥ २६ ॥ <br>
ब्रह्म प्रत्यगात्मा अद्वय । माया अविद्या उपाधिद्वय । <br>
निरसून आत्मत्वें प्रत्यय । बाणतां विज्ञान ॥ २७ ॥ <br>
शात्रीं अभेद प्रतिपादन । शास्त्रप्रतीति हे जाण । <br>
गुरुमुखेंही तेंचि वचन । ऐकतां ज्ञान विश्वासें ॥ २८ ॥ <br>
ऐसें परोक्षें जाणिकें । आत्मा ब्रह्म अभेद कळलें । <br>
यासीही ज्ञान असे बोलिलें । गुरुशास्त्र प्रतीती ॥ २९ ॥ <br>
तेंचि अपरोक्षें बाणतां । विचारें अंगें ब्रह्म होतां । <br>
आत्मप्रतीती तत्त्वतां । तेंचि आपणा आपण ॥ १८३० ॥ <br>
माया अविद्या उपाधी । उत्पन्नचि नव्हे कधीं । <br>
ऐसी निश्चयें दृढबुद्धी । या नांव विज्ञान ॥ ३१ ॥ <br>
अथवा परोक्षे ध्येध्यान । तेंचि जाणावें गा ज्ञान । <br>
त्रिपुटीरहित समाधान । विज्ञान तेंचि ॥ ३२ ॥ <br>
हेंचि आतां मागुती । ज्ञानविज्ञानाची स्थिती । <br>
बोलिजे यथानिगुतीं । पूर्वानुवादें ॥ ३३ ॥ </p> <br>
<p class="shl">त्वमर्थो विषयज्ञानं विज्ञानं तत्पदाश्रयम् । <br>
पदयोरैक्यबोधस्तु ज्ञानविज्ञानसंज्ञकम् ॥ ४५ ॥ </p> <br>
<p class="ovi">मी आत्मा हेंचि ज्ञान । अहंब्रह्म तें विज्ञान । <br>
उभय ऐक्य समाधान । ज्ञानविज्ञान दोन्ही ॥ ३४ ॥ <br>
वाच्य सांडूनि त्वंपदींचें । अपरोक्षें आत्मज्ञान साचें । <br>
हा मी आत्मा या विषयाचें । नाम असे ज्ञान ॥ ३५ ॥ <br>
या सर्व जगाचा हेतु । सच्चिदानंद अनंतु । <br>
अपरोक्षें तया जो जाणतु । या नांव विज्ञान ॥ ३६ ॥ <br>
त्वंपद तत्पद लक्ष्य दोन्ही । अभेदें जाणतसे ज्ञानी । <br>
तयासी संज्ञा हे मानी । ज्ञानविज्ञानरूप ॥ ३७ ॥ <br>
एवं आत्मज्ञान तेंचि ज्ञान । ब्रह्मज्ञान तें विज्ञान । <br>
उभयात्मक संज्ञा पूर्ण । ज्ञानविज्ञान ऐसी ॥ ३८ ॥ <br>
आणीकही ज्ञानविज्ञानाचें । रूपक जाणावें साचें । <br>
निरूपण ऐकें श्लोकाचें । सावधपणें ॥ ३९ ॥ </p> <br>
<p class="shl">आत्मानात्मविवेकस्तु ज्ञानमाहुर्मनीषिणः । <br>
अज्ञानं चान्यथा लोके विज्ञानं तन्मयं जगत् ॥ ४६ ॥ </p> <br>
<p class="ovi">आत्मानात्मविवेकाप्रती । ज्ञान ऐसें ज्ञाते बोलती । <br>
अज्ञान अन्यथालोकरीती । विज्ञान तें सर्व ब्रह्म ॥ १८४० ॥ <br>
असत् जड दुःखानात्मा । अस्तिभातिप्रियरूप आत्मा । <br>
विवेकें निवडी जो महात्मा । ज्ञाते बोलती हें ज्ञान ॥ ४१ ॥ <br>
सत्य मिथ्या एक केलें । एकासी एकचि भाविलें । <br>
लोकरीतीं जे भुलले । हेंचि अज्ञान ॥ ४२ ॥ <br>
रज्जूवरी सर्प नाहीं । जगासी रूप नसे कांहीं । <br>
ब्रह्मचि जाणें सर्वदाही । दिसे भासे जें ॥ ४३ ॥ <br>
सर्व आपणचि ऐसें वाटे । आपाणामामध्यें सर्व उमटे । <br>
हेंचि विज्ञान गोमटें । जाणिजे तुवां ॥ ४४ ॥ <br>
ऐसी ज्ञानविज्ञानाची स्थिती । सांगितली बहुधा रीतीं । <br>
येथें कोणी मंदमती । भांबावेल ॥ ४५ ॥ <br>
कीं ज्ञान आणि विज्ञानाचा । निर्धार एक नव्हे साचा । <br>
यास्तव पुढील श्लोकींचा । अर्थ निश्चयरूप ॥ ४६ ॥ </p> <br>
<p class="shl">अन्वयव्यतिरेकाभ्यां सर्वत्रैकं प्रपश्यति । <br>
यत्तु तत् वृत्तिजं ज्ञानं विज्ञानं ज्ञानमात्रकम् ॥ ४७ ॥ </p> <br>
<p class="ovi">अन्वय आणि व्यतिरेकानें । सर्वत्रीं एकचि पाहणें । <br>
ज्ञानातें वृत्तीसीं स्फुरणें । विज्ञान तें ज्ञानमात्र ॥ ४७ ॥ <br>
कारणरूपें एक हेम । कार्यासी अलंकार हें नाम । <br>
तेवीं कार्य हाचि जगद्‌भ्रम । ब्रह्म तेंचि कारण ॥ ४८ ॥ <br>
सुवर्णावीण अलंकार । कैंचे होती नानाप्रकार । <br>
तेवीं ब्रह्मरूपावीण आकार । जगासी कईम्चा ॥ ४९ ॥ <br>
अलंकारीं सुवर्ण असे । जगामाजीही ब्रह्म तैसें । <br>
हें अन्वयाचें रूप ऐसें । कार्यामध्यें कारण ॥ १८५० ॥ <br>
सुवर्णीं नसती अलंकार । ब्रह्मीं जगाचा नसे विकार । <br>
हा व्यतिरेकाचा प्रकार । जे कारणीं कार्य नाहीं ॥ ५१ ॥ <br>
ऐसें अन्वयव्यतिरेकें । करून पाहावें विवेकें । <br>
जे सर्वही नामरूपकें । एकब्रह्म चिन्मात्र ॥ ५२ ॥ <br>
सोन्यावीण् अलंकार नव्हे । मग तें सुवर्ण कां न म्हणावें । <br>
अलंकार असतांही पाहावें । सुवर्णचि ॥ ५३ ॥ <br>
तेवीं या सर्व जगासी । वेगळें रूपचि नसे यासी । <br>
तरी हें ब्रह्मचि अविनाशी । कां न म्हणाएं ॥ ५४ ॥ <br>
कारणावीण कार्य कांहीं । भिन्नत्वें रूप तया नाहीं । <br>
तरी हें कारणचि निःसंदेहीं । स्वानुभवें पाहावें ॥ ५५ ॥ <br>
ऐसें सर्वत्र ब्रह्म एक । सप्रतीत निश्चयात्मक । <br>
तया प्रबोधाचें रूपक । द्विविध असे ॥ ५६ ॥ <br>
सर्वदा वृत्तीचें स्फुरण । जें सर्वही ब्रह्म आपण । <br>
वृत्त्यात्मक जें कां लक्षण । ज्ञान तें या नांवें ॥ ५७ ॥ <br>
तेही वृत्ति जेथें मुरे । स्फुरण स्फुरणीय थारे । <br>
सर्व एक दोन्ही विसरे । हें निवृत्तिरूप विज्ञान ॥ ५८ ॥ <br>
मागें बहुत केला प्रकार । परी इतुकेचि याचा निर्धार । <br>
ज्ञान तें सवृत्तिक विचार । ज्ञप्तिमात्र विज्ञान ॥ ५९ ॥ <br>
हेंचि आणिक एका श्लोकें । ज्ञानविज्ञान निश्चयात्मकें । <br>
आणि उभयाचें पळही निकें । बोलिजे ऐकावें ॥ १८६० ॥ </p> <br>
<p class="shl">अज्ञानध्वंसकं ज्ञानं विज्ञानं चोभयात्मकम् । <br>
ज्ञानविज्ञाननिष्ठेयं तत् सत् ब्रह्मणि चार्पणम् ॥ ४८ ॥ </p> <br>
<p class="ovi">अज्ञान नाशितें ज्ञान । विज्ञान दोहींसी अधिष्ठान । <br>
हे ज्ञानविज्ञान निष्ठा अर्पण । एक परब्रह्मीं ॥ ६१ ॥ <br>
आपण ब्रह्मही न कळे । हींचि अज्ञानाचीं पडळें । <br>
मी ब्रह्म ज्या क्षणीं निवळे । या नांव ज्ञान ॥ ६२ ॥ <br>
सूर्य‍उदय होतांक्षणीं । अंधार नासे निपटूनी । <br>
तेवीं ज्ञान प्रगटतां मनीं । अज्ञान सर्व जळे ॥ ६३ ॥ <br>
मी ब्रह्मप्रतीति लाहे । तरी मी कोण कोठें राहें । <br>
ऐसें अज्ञानध्वांसक पाहें । ज्ञान हेंचि निश्चयें ॥ ६४ ॥ <br>
अज्ञान जातां ज्ञानवृत्ती । गळून विज्ञानरूप होती । <br>
जेवीं कापुरासवें समाप्ती । महातेजीं अग्नीची ॥ ६५ ॥ <br>
पुढें निर्विकार परब्रह्म । स्फूर्तिरहित आत्माराम । <br>
अज्ञान ज्ञानाचा उपरम । निःशेष होय ॥ ६६ ॥ <br>
ध्येय ध्यान सर्व गळालें । द्वैताद्वैत भान गेलें । <br>
नुसते परब्रह्म उरलें । हेंचि विज्ञान ॥ ६७ ॥ <br>
ज्ञानाज्ञानाच्या स्फूर्ती । जया अधिष्ठानीं उमटती । <br>
तेथें विरोध नसे रती । ज्ञानाज्ञानाचा ॥ ६८ ॥ <br>
प्रकाश आणि अंधकारा । दोहींसीही गगन थारा । <br>
तेवीं ज्ञानाज्ञानविकारा । अधिष्ठान ब्रह्म ॥ ६९ ॥ <br>
त्यासीच नांव विज्ञान । ज्ञानाज्ञानासी अधिष्ठान । <br>
एव उभयात्मकाची खूण । बोलिली श्लोकीं ॥ १८७० अ॥ <br>
तस्मात् जाणणें तेंचि ज्ञान । विज्ञान तेंचि ब्रह्म अभिन्न । <br>
सातां श्लोकींही निरूपण । परी निश्चय इतुका ॥ ७१ ॥ <br>
ज्ञानविज्ञाननिष्ठा ऐसी । मेळवीतसे अखंड रसीं । <br>
स्वरूपावीण साधकासी । उरोंचि नेदी ॥ ७२ ॥ <br>
तत् तेंचि सत् परिपूर्ण । ब्रह्मचि एक दंडायमान । <br>
याचि नांवें गा अर्पण । जे भिन्न नाम नुरे ॥ ७३ ॥ <br>
अज्ञान ज्ञानें जळालें ।ज्ञान विज्ञानीं मिळालें । <br>
मग विज्ञान नामही उरलें । नसेचि भिन्न ॥ ७४ ॥ <br>
शंकर म्हणती शिष्यराया । इतुकें हें बोलिले कासया । <br>
याचें प्रयोजन लवलाह्या । सांगूं तुजप्रती ॥ ७५ ॥ <br>
ऐसी ज्ञानविज्ञानस्थिती । दृढ निश्चय जयाच्या मती । <br>
तया कोणेही अवस्थेप्रती । उत्थानचि नव्हे ॥ ७६ ॥ <br>
मनादि इंद्रियव्यापारें । होत असती पूर्व संस्कारें । <br>
ज्ञाता मानी जरी विकारें । उत्थान तें या नांव ॥ ७७ ॥ <br>
मृगजळापरी वृत्ति उठे । व्यवहारून तत्काळ आटे । <br>
सत्यमिथ्या विकार नुठे । हे सहज समाधि ॥ ७८ ॥ <br>
ध्यानीं किंवा व्यवहारीं । किंवा सुषुप्तिमाझारीं । <br>
वृत्तीची असतां भलती परी । तरी निश्चय एकरूप ॥ ७९ ॥ <br>
तरंग उठतांही पाणी । निमतांही जीवन जीवनीं । <br>
तैसी वृत्तीची उभवणी । होतां जातां आपण ॥ १८८० ॥ <br>
समाधीमाजी जें समाधान । तोचि निश्चय व्यवहारीं पूर्ण । <br>
जागृति सुषुप्ति कीं स्वप्न । एकरूप सर्वदा ॥ ८१ ॥ <br>
वृत्तीचा विकारचि वेगळा । स्वरूपावीण न दिसे डोळां । <br>
भेदचि गिळिला सगळा । नामरूपाचा ॥ ८२ ॥ <br>
संशयचि निपटून गेला । देखेना उद्‍भव लयाला । <br>
वृत्तिरहित संचला । आपुला आपण ॥ ८३ ॥ <br>
ऐसा निश्चयचि जयासी । समाधि उत्थान नसे त्यासी । <br>
स्वलीला वर्तणूक जैसी । होय तोचि विधि ॥ ८४ ॥ <br>
एणें अमुक करावें । आणि अमुक न करावें । <br>
ऐसा नेमचि न संभवे । इतरांऐसा ॥ ८५ ॥ <br>
त्याचा विषय तो एकांत । व्यवहारतांही निवांत । <br>
मुखें जें जें बडबडत । तेंचि मौन त्याचें ॥ ८६ ॥ <br>
सहजीं सहज जें होतां । करूं न करूं नसे वार्ता । <br>
चांगलें वाईट ही चिंता । किमपि नसे ॥ ८७ ॥ <br>
ऐसी हे सहजस्थिती । मगें निरूपिली तुजप्रती । <br>
सदाचरणीं भोजनसंकेतीं । जें प्राप्त तें भोगितो ॥ ८८ ॥ <br>
तेणें रीईं समजावें । आतां कासया विस्तारावें । <br>
परी मुख्य वर्म कळावें । सहजस्थितीचें ॥ ८९ ॥ <br>
अगा जो ब्रह्मचि अंगें । तयासी वकृत्वही नलगे । <br>
हीं वाउगींच सोंगें । नामरूपाचीं ॥ १८९० ॥ <br>
बंधचि मुळीं नसतां । तेथें कैंची असे मुक्तता । <br>
जेथें ज्ञातृत्वाची वार्ता । नसे किमति ॥ ९१ ॥ <br>
जीवन्मुक्ति विदेहस्थिती । सहजस्थिती नित्यमुक्ती । <br>
ह्याही अवधिया सांगाती । सोपाधिकाच्या ॥ ९२ ॥ <br>
असे ऐसा जो ज्ञानी पूर्ण । निजांगें ब्रह्म अभिन्न । <br>
त्यासी आपुला म्हणे कोण । अविषय सर्वांचा ॥ ९३ ॥ <br>
त्यासी कोणीही जाणेना । तयासी कोणी देखेना । <br>
तयासी अवलंबूंही शकेना । आपुलें म्हणोनी ॥ ९४ ॥ <br>
ज्ञाता नव्हे मातापित्यांचा । ज्ञाता नव्हे पतिव्रतेचा । <br>
ज्ञाता नव्हेचि पुत्राचा । आपुला म्हणावया ॥ ९५ ॥ <br>
बंधु स्वजन आप्ताचा ।मित्र सुहृद कुलगुरूचा । <br>
ज्ञाता नव्हेचि कोणाचा । आपुला म्हणावया ॥ ९६ ॥ <br>
देशाचा कीं ग्रामाचा । किंवा सार्वभौम राजाचा । <br>
ज्ञाता नव्हेचि कोणाचा । आपुला म्हणावया ॥ ९७ ॥ <br>
जाति वर्ण आश्रमाचा । कुळगोत्र सपिंडाचा । <br>
ज्ञाता नव्हेचि कोणाचा । आपुला म्हणावया ॥ ९८ ॥ <br>
सुखाचा किंवा दुःखाचा । पापाचा किंवा पुण्याचा । <br>
ज्ञाता नव्हेचि कोणाचा । आपुला म्हणावया ॥ ९९ ॥ <br>
कर्म अकर्म निष्कर्माचा । धर्म आणि अधर्माचा । <br>
ज्ञाता नव्हेचि कोणाचा । आपुला म्हणावया ॥ १९०० ॥ <br>
बंधाचा कीं मोक्षाचा । समाधि कीं उत्थानाचा । <br>
ज्ञाता नव्हेचि कोणाचा । आपुला म्हणावया ॥ १ ॥ <br>
ऊर्ध्व कीं अधोगतीचा । जन्माचा कीं मृत्यूचा । <br>
ज्ञाता नव्हेचि कोणाचा । आपुला म्हणावया ॥ २ ॥ <br>
भूतांचा कीं गुणांचा । देहाचा कीं प्राणाचा । <br>
ज्ञाता नव्हेचि कोणाचा । आपुला म्हणावया ॥ ३ ॥ <br>
इंद्रियांचा कीं मनाचा । अहंकाराचा कीं बुद्धीचा । <br>
ज्ञाता नव्हेचि कोणाचा । आपुला म्हणावया ॥ ४ ॥ <br>
कामादि दुर्जनांचा । कीं विवेकादि सज्जनांचा । <br>
ज्ञाता नव्हेचि कोणाचा । आपुला म्हणावया ॥ ५ ॥ <br>
इहलोक परलोकींचा । देव ऋषि पितरांचा । <br>
ज्ञाता नव्हेचि कोणाचा । आपुला म्हणावया ॥ ६ ॥ <br>
ब्रह्माआदि विष्णूचा । रुद्र किंवा ईश्वरचा । <br>
ज्ञाता नव्हेचि कोणाचा । आपुला म्हणावया ॥ ७ ॥ <br>
शास्त्रविचार वेदाचा । विधि किंवा निषेधाचा । <br>
ज्ञाता नव्हेचि कोणाचा । आपुला म्हणावया ॥ ८ ॥ <br>
असो हें किती बोलावें । ज्ञाता कोणाचाचि नव्हे । <br>
जेथें स्वानुभवही न संभवे । वेगळा उमसूं ॥ ९ ॥ <br>
सर्वांमाजी तरी एकला । परी नातळेचि नामरूपाला । <br>
तेथें अमुक हें म्हणावयाला । लाहे कवण ॥ १९१० ॥ <br>
तेथें कैंची स्थिती गती । तेथें कैंची विचारतीती । <br>
तेथें बापिडी हे मुक्ती । नाम केवीं मिरवी ॥ ११ ॥ <br>
देवदत्ता ऐसी स्थिती । आकळीं गा हे दृढमती । <br>
जेथें समाधि उत्थानभीती । अंग मिरवावया ॥ १२ ॥ <br>
आणिक तुज खूण । अंतरींची सांगूं पूर्ण । <br>
तेही दृढ करीं जतन । अंतर्यामीं ॥ १३ ॥ <br>
ब्रह्मज्ञान उपजे जेव्हां । ऐसी स्थिति लाहे तेव्हां । <br>
ऐसें नव्हे पाहें अनुभवा । पूर्वींच आत्मा अलिप्त ॥ १४ ॥ <br>
आकाश जैसें घटांतरीं । न लिंपेचि त्या त्या विकारीं । <br>
तैसा आत्मा चराचरीं । निर्विकाररूपें ॥ १५ ॥ <br>
आत्मा अज्ञानकाळीं जरी । अज्ञानें होय विकारी । <br>
तरी ज्ञान होतां निर्विकारी । होय कैसा ॥ १६ ॥ <br>
तस्मात् ज्ञानीं कीं अज्ञानी । एकरूप आती दोनी । <br>
कीं आत्माचि एक पूर्णपणीं । सर्वांमाजी सारिखा ॥ १७ ॥ <br>
या श्लोकीं हेंचि आतां । आत्म्याची कैसी अलिप्तता । <br>
इतुकें सांगून तत्त्वतां वकृत्व आटोपूं ॥ १८ ॥ </p> <br>
<p class="shl">भोक्ता सत्त्वगुणः शुद्धो भोगानां साधनं रजः । <br>
भोग्यं तमोगुणं प्राहुः आत्मा चैषां प्रकाशकः ॥ ४९ ॥ </p> <br>
<p class="ovi">भोक्ता ज्ञानशक्ति सत्वगुण । क्रियाशक्ति रजसाधन । <br>
भोग्य द्रव्यशक्ति तमोगुण । आत्मा यासी प्रकाशक ॥ १९ ॥ <br>
अंतःकरणाच्या वृत्ति दोन । एक बुद्धि एक मन । <br>
क्रियारहित शुद्ध ज्ञान । हेचि ज्ञानशक्ति ॥ १९२० ॥ <br>
सत्त्वगुण म्हणावें यासी । हाचि भोक्ता विषयासी । <br>
आणि साह्य असे स्फूर्तिसी । प्रतिबिंब जीव तया ॥ २१ ॥ <br>
एवं प्रतिबिंब आणि वृत्ती । दोन्ही एकत्र मिळती । <br>
सुखदुःख भोग निवडती । यास्तव भोक्ता नांव ॥ २२ ॥ <br>
इंद्रिय प्राण हीं उपकरणें । या द्वारें वृत्ति येंएं जाणें । <br>
हे क्रियाशक्ति ग्रहणसाधनें । रजोगुणात्मक ॥ २३ ॥ <br>
शब्दस्पर्शादि विषय । तमोगुण भोग्य होय । <br>
द्रव्यशक्तीचा समुदाय । येणें रीतीं जाणिजे ॥ २४ ॥ <br>
वृत्ति प्राणाच्या आधारें । निघोनि इंद्रियांच्या द्वारें । <br>
विषय घेतां एकसरें । सुखदुःखें होती ॥ २५ ॥ <br>
एवं वृत्ति इंद्रिय विषय । हाचि त्रिगुण समुदाय । <br>
आत्मा यासी प्रकाशमय । साक्षिमात्र ॥ २६ ॥ <br>
वृत्ति उठतां जाणावें । इंद्रियांसी प्रकाशावें । <br>
विषय तेही अवलोकावे । स्वप्र्काशत्वें ॥ २७ ॥ <br>
जैसा ठाणबाईचा दिवा । तेणें प्रकाशमात्र करावा । <br>
घरींचा चोर कीं परावा । नेणावा सहसा ॥ २८ ॥ <br>
तेवीं आत्मा ज्ञानरूपक । सामान्यत्वें प्रकाशक । <br>
परी सुखदुःखाचें कौतुक । साक्षीही नाहीं ॥ २९ ॥ <br>
केवळ साक्षीच अलिप्त नसे । प्रतिबिंबाही भोग न दिसे । <br>
हें दृष्टांतमुखेंचि आपैसें । विवेकें कळे ॥ १९३० ॥ <br>
अग्निसंगें लोह तप्त । जडामध्यें अग्नि मिश्रित । <br>
लोहो घणें जेव्हां पिटित । तें दिसतें अग्नीसी ॥ ३१ ॥ <br>
परी जडाचा घाव जड । सोसूं जाणें तेंचि दृढ । <br>
प्रकाशासी तें अवघड । ओझें घेतां ॥ ३२ ॥ <br>
तेवीं सुखदुःखाच्याचि कथा । वाजती वृत्तीच्या माथां । <br>
परी प्रतिबिंबासी सर्वथा । शिवतीच ना ॥ ३३ ॥ <br>
जळीं प्रतिबिंब देखिलें । तयासी काष्ठें जरी मारिलें । <br>
परी तें जीवनीं आदळलें । नातळे प्रतिबिंबा ॥ ३४ ॥ <br>
तस्मात् प्रतिबिंबरूप जीवासी । भोक्तृत्वाची नवचे दशी । <br>
मग सामान्य जो प्रकाशी । तेणे कोठोनी ॥ ३५ ॥ <br>
एवं सुखदुःखात्मक विषय । या ग्रहंआचें साधन इंद्रिय । <br>
सुखदुःख वृत्तीसी होय । यासी साक्षी आत्मा ॥ ३६ ॥ <br>
तस्मात् आत्मा निर्विकारी । कोणतेही अवस्थेमाझारी । <br>
त्यासी कोण म्हणे विकारी । चरचरीं असतां ॥ ३७ ॥ <br>
देवदत्ता आत्मा ऐसा । विकारीच नव्हे सहसा । <br>
नामरूप दिसतांही ठसा । विकाररूपी ॥ ३८ ॥ <br>
आत्मा नव्हेचि अज्ञान । आणि नव्हे ज्ञानसंपन्न । <br>
सर्वांसी अविरोधी पूर्ण । आत्माचि एक ॥ ३९ ॥ <br>
ऐसें निश्चयेंसीं समजें । येथें कोणी नाहीं दुजें । <br>
एक आत्माचि विराजे । स्थावरजंगमीं ॥ १९४० ॥ <br>
आत्माचि सर्वत्रीं असतां । कोणासी सुखदुःखवार्ता । <br>
कोण मरे कोण जन्मता । नानायोनीं ॥ ४१ ॥ <br>
आपण आत्मा हें विसरले । देहाचि मी हें मानिते झाले । <br>
जन्मती मरती उगले । परे तें सत्य नव्हे ॥ ४२ ॥ <br>
तस्मात् सर्व जरी अज्ञानी । परी न जन्मे न मरे कोणी । <br>
आत्मा जैसा पूर्णपणीं । तैसाचि असे ॥ ४३ ॥ <br>
कोणासीच नाही बंधन । कोणासीच नाही पाप पुण्य । <br>
सुखदुःख भोगही संपूर्ण । नसे कोणासी ॥ ४४ ॥ <br>
स्वरूपस्थिति हे ऐसी । बोलत असती पारदर्शी । <br>
हेंचि दृढ मानसीं । गुझ्य ज्ञात्याचें ॥ ४५ ॥ <br>
चराचरीं मीच एक । व्यापूनियां तिन्ही लोक । <br>
निजप्रकाशें प्रकाशक । निर्विकारत्वें ॥ ४६ ॥ <br>
हेचि अनिर्व्याच्य स्थिती । ज्ञानाज्ञानासारिखी गती । <br>
बंधमोक्षही लागती । एकाचि मार्गें ॥ ४७ ॥ <br>
विचार अविचार एकसरी । बद्ध मुक्ता एकचि परी । <br>
हा निश्चय केलाचि करीं । सदृढ बुद्धि ॥ ४८ ॥ <br>
आतां तुझा तूंचि जाण । आम्हीं झालों कीं उत्तीर्ण । <br>
ऐसें बोलोनियां वचन । स्तब्ध राहिले ॥ ४९ ॥ <br>
देवदत्तें सर्व आकळुनी । पावला पूर्ण समाधानीं । <br>
झाली संशयाची धुणी । सद्‌गुरुप्रसादें ॥ १९५० ॥ <br>
पूर्वीपासून निरूपण । त्याचा सारांश आलोडून । <br>
अंतःकरणीं बाणली खूण । बहु बोलणें नको ॥ ५१ ॥ <br>
वारंवार प्रदक्षिणा । वारंवार वंदी चरणा । <br>
सेवा प्रसाद इच्छी मना । न्याहाळी मुख ॥ ५२ ॥ <br>
तों शंकर म्हणती सर्वज्ञा । देवदत्ता दृढप्रज्ञा । <br>
आतां आमुची घेऊनि आज्ञा । यथासुखें विचरें ॥ ५३ ॥ <br>
स्वरूपीं स्वरुपानुभवें । जीवन्मुक्तिसुख भोगावें । <br>
उरलें प्रारब्ध सारावें । सुखदुःख भोगोनि ॥ ५४ ॥ <br>
ऐकतांचि देवदत्त । घाबरा पाहे विस्मित । <br>
नेत्रीं होतसे अश्रुपात । प्रार्थिताहे सद्‍गद ॥ ५५ ॥ <br>
अहा हे सद्‍गुरुराजा । पूर्णब्रह्म मोक्षध्वजा । <br>
न सोडीं मी चरणांबुजा । देहपातावीण ॥ ५६ ॥ <br>
देह वाणी आणि मानस । श्रीचरणींच यांचा न्यास । <br>
गुरूनें उपेक्षितां यांस । कैसे राहती ॥ ५७ ॥ <br>
आतां काज असे कवण । कीं तें म्यां करावें जाऊन । <br>
सेवाचि इच्छितसे मन । हाचि प्रसाद द्यावा ॥ ५८ ॥ <br>
परमप्लावण्या वेव्हाळी । परी ते शोभे पतीजवळी । <br>
तेवीं मीही चरणातळीं । शोभेन अत्यंत ॥ ५९ ॥ <br>
सिंहासन रत्‍नखचित । राजा बाइसतां परम शोभत । <br>
तैसा मीही देवदत्त । वास वांच्छ्त श्रीचरणीं ॥ १९६० ॥ <br>
देह पादुका श्रीचरणीं अवस्था हेंचि वांच्छी मनीं । <br>
तरी समर्थें कृपा करूनी । दिधलेळ्चि दुयावें ॥ ६१ ॥ <br>
देहबुद्ध्या तरी दास । जीवबुद्ध्या तुझा अंश । <br>
मीचि तूं हा अविनाश । आत्मबुद्धि जेव्हां ॥ ६२ ॥ <br>
ऐसें बोलोनि चरण धरी । तथास्तु निघावें मुखोद्‌गारीं । <br>
सर्वथा वंचनही न करीं । अनाथबंधो ॥६३ ॥ <br>
मग उठूनियां शकरें । म्हणती सावधान ऐकें उत्तरें । <br>
समाधान पावून बा रे । विरोधी बोलसी ॥ ६४ ॥ <br>
ऐसें नव्हे समाधान । तुवां वाटून घेतलें रान । <br>
अभेदासी करिसी भिन्न । हें तुजसी शोभेना ॥ ६५ ॥ <br>
इतुकाचि औटहात गुरु । या सर्वांमाजी कोण गा चोरु । <br>
आणि त्य्झ्या ठायींही विकारु । कोठोनि आला वेगळा ॥ ६६ ॥ <br>
आत्मा देहधारी कल्पिसी । तूंही देहायेवढा होसी । <br>
अहा निकृष्ट कल्पना ऐसी । पूर्णज्ञान विरोध ॥ ६७ ॥ <br>
वियोगसंयोगाचा खेद । कोठें असे आत्मा अभेद । <br>
चराचरीं सच्चिदानंद । नामरूपावीण ॥ ६८ ॥ <br>
तोचि गुरु कीं आपण । वेगळें कैंचें गुरुशिष्यपण । <br>
देह वाणी आणि मन । तेथेंचि तत्पर सर्वदा ॥ ६९ ॥ <br>
जरी भिन्नत्वें भावावें । तरीच सेवावंचक व्हावें । <br>
अभिन्नचि असतां स्वभावें । अखंड सेवा आयती ॥ १९७० ॥ <br>
ऐसी अखंड सेवा असता । देहसंबंध घेसी केउता । <br>
अंतरीं पाहें गा पुरता । स्वस्वानुभवें ॥ ७१ ॥ <br>
जडाचा मानिसी संयोग । होय केव्हां तरी वियोग । <br>
तेव्हां समाधानाचा भंग । होईल बापा ॥ ७२ ॥ <br>
दोन काष्ठें प्रवाहें । एकत्र चालतां पाहें । ए <br>
क अटके एक वाहे । परतंत्रतेमुळें ॥ ७३ ॥ <br>
देह प्रारब्धाधीन तैसा । एकरूप राहे जैसा । सांडीं । <br>
सांडीं भेद ऐसा । देहबुद्धीचा ॥ ७४ ॥ <br>
ऐक गुरुभक्तीचें लक्षण । निपटूनि जावें । मीपण । <br>
एक गुरूचि परिपूर्ण । भेदभान न होतां ॥ ७५ ॥ <br>
किंवा एकचि पूर्ण आत्मा । कल्पूं न ये रूपनामा । <br>
हा अभेदशक्तीचा महिमा । दृढ कां न व्हावा ॥ ७६ ॥ <br>
देह पडे अथवा राहे । सुख अथवा दुःख साहे । <br>
परी समाधान भंग नव्हे । हेंचि चिन्ह ज्ञानाचें ॥ ७७ ॥ <br>
अगा आकाश तुटोनि पडे । कीं पृथ्वी जळामाजी बुडे । <br>
परीं समाधान तें न मोडे । हेंचि चिन्ह ज्ञानाचें ॥ ७८ ॥ <br>
वियोग किंवा संयोग । अवघें मायिकाचे ढोंग । <br>
होतां जातां नव्हे भंग । समाधानासी ॥ ७९ ॥ <br>
असो हे किती सांगावें । तुजसी सर्व असे ठावें । <br>
आतां भेदाचियां नांवें । तिलदान देईं ॥ १९८० ॥ <br>
सर्वांठायीं एक गुरु । पूर्ण आत्मा निर्विकारु । <br>
देवदत्त किंवा शंकरु । नाम हें कोठें ॥ ८१ ॥ <br>
ऐसा करोनियां निश्चय । निःसंदेह अमुचा आशीर्वाद । <br>
कालत्रयीं नाहीं भय । तुझें समाधान ॥ ८२ ॥ <br>
ऐसा आमुचा आशीर्वाद । प्रसन्नत्वें दिधला प्रसाद । <br>
आतां उठें टाकीं खेद । हेचि आज्ञा आमुची ॥ ८३ ॥ <br>
तुवां जावें येचि क्षणीं । आम्हासीही अल्पादिनीं । <br>
जाणे असे महाप्रस्थानीं । आतां आग्रह टाकीं ॥ ८४ ॥ <br>
ऐसा ऐकतां वृत्तांत । बोलिल्या न्यायें समस्त । <br>
तथास्तु म्हणे देवदत्त । माथा चरणीं ठेउनी ॥ ८५ ॥ <br>
परी आतां एक प्रार्थना असे । सदाचरण बोलिलें जैसें । <br>
ज्ञानरूप आश्रम तैसे । मजसी निरोपावे ॥ ८६ ॥ <br>
बहु बरें म्हणोनियां स्वामी । बोलूं आरंभिती अनुक्रमीं । <br>
ब्रह्मचर्य श्लोकीं प्रथमीं । अवधारीं आधीं ॥ ८७ ॥ </p> <br>
<p class="shl">ब्रह्माध्ययनसंयुक्तो ब्रह्मचर्यरतः सदा । <br>
सर्वं ब्रह्मेति यो वेद ब्रह्मचारी स उच्यते ॥ ५० ॥ </p> <br>
<p class="ovi">तोचि ब्रह्मेति बोलिजे । जेणें सर्व ब्रह्म जाणिजे । <br>
तेथेंचि अखंड विचरिजे । वेदाध्ययनयुक्त ॥ ८८ ॥ <br>
शब्दब्रह्मीं पारंगत । जो कां शुद्ध वेदांत । <br>
श्रवणमननीं अखंड रत । वेदाध्ययन या नांवें ॥ ८९ ॥ <br>
वृत्तिस्वरूपाकारीं । अनुदिनीं अभ्यासें थावरी । <br>
तोचि जाणिजे ब्रह्मचारी । सर्वदा व्रतस्थ ॥ १९९० ॥ <br>
सांडूनियां रूपनाम । अनुभवीतसे सर्व ब्रह्म । <br>
भेदचि अथवा झाला भस्म । तोचि ब्रह्मचारी ॥ ९१ ॥ <br>
येर हे स्थूळाची क्रिया । कोण पुसे ब्रह्मचर्या । <br>
आतां ऐकें शिष्यराया । गृहस्थ कोणतो ॥ ९२ ॥ </p> <br>
<p class="shl">गृहस्थो गुणमध्यस्थः शरीरं गृहमुच्यते । <br>
गुणाः कुर्वन्ति कर्माणि नाहं कर्तेति बुद्धिमान् ॥ ५१ ॥ </p> <br>
<p class="ovi">शरीरगृहीं गुणीं स्थित । तोचि गृहस्थ बुद्धिमंत । <br>
गुणचि कर्मीं प्रवर्तत । आपण कर्ता असेना ॥ ९३ ॥ <br>
पंचीकृत भूतांपासुनी । स्थूल देहाची उभवणी । <br>
जन्म नाश जयालागुनी । हेंचि गृह बोलिजे ॥ ९४ ॥ <br>
ऐसिया देहरूप मंदिरीं । साक्षिमात्रें निर्विकारी । <br>
तोचि आत्मा गुणां माझारी । अलिप्तत्वें गृहस्थ ॥ ९५ ॥ <br>
शब्दस्पर्शादि रूपनाम । सर्व व्यापार हेंचि कर्म । <br>
हा तों प्रत्यक्ष गुणांचा धर्म । आत्मा तया अलिप्त ॥ ९६ ॥ <br>
सत्वगुण अंतःकरण । इंद्रियादि रजोगुण । <br>
विषयतमाचें निरूपण । पूर्वश्लोकीं जाहलें ॥ ९७ ॥ <br>
ऐसी गुणाची प्रवृत्ती । स्वस्वकर्मींच वर्तती । <br>
सुखदुःखें अभिमाना होती । विश्वतैजसादिकां ॥ ९८ ॥ <br>
सहजगति कर्म ऐसे । होय जें जें अनायासें । <br>
तया कर्तृत्वाचें पिसें । आत्मयासी असेना ॥ ९९ ॥ <br>
आपण आत्मा परिपूर्ण । निश्चयेसीं बाणली खूण । <br>
तरी कर्माचा कर्ता कवण । असे गा ज्ञानोदयीं ॥ २००० ॥ <br>
एवं नाहं कर्तृत्वें मती । तोचि बुद्धिमान निश्चितीं । <br>
गृहस्थ नाम हें तयाप्रती । अत्यंत शोभे ॥ १ ॥ <br>
जागृति स्वप्नादि व्यापार । सुषुप्ति समाधि समग्र । <br>
होती जाती निर्विकार । आपण आत्मा ॥ २ ॥ <br>
आपुलेपणा हा विसरे । देहचि मी हें झालें खरें । <br>
आणि माझीं हीं रांडापोरें । बांधिलीं घरें मातीचीं ॥ ३ ॥ <br>
ऐसें मी माझें कल्पूनी । वासना बळाविली द्विगुणी । <br>
पुनःपुन्हां मरती जन्मुनी । ते गृहस्थ लौकिकी ॥ ४ ॥ <br>
असो तयासी नाहीं काज । मुख्य गृहस्थ सांगितला तुज । <br>
पुढील श्लोकीं आतां समाज । वानप्रस्थ कोणता ॥ ५ ॥ </p> <br>
<p class="shl">किमुग्रैश्च तपोभिश्च यस्य ज्ञानमयं तपः । <br>
हर्षामर्षविनिर्मुक्तो वानप्रस्थः स उच्यते ॥ ५२ ॥ </p> <br>
<p class="ovi">उग्र तपें करोनि काय । शुद्ध तप तें ज्ञानमय । <br>
हर्ष शोक गेले उभय । जयाचे तो वनस्थ ॥ ६ ॥ <br>
विवेक सांडूनियां दूरी । वनीं ही जरी वास करी । <br>
तरी तो नव्हेचि निर्धारीं । वानप्रस्थ ॥ ७ ॥ <br>
धूम्रपान पंचाग्निसाधन । नाना उग्रतपें तो तो शीण । <br>
काय होतसे तेणें । कोरड्या दुराग्रहें ॥ ८ ॥ <br>
तस्मात् जयासी ज्ञानतप । जेथें नातळीच पुण्यपाप । <br>
अंगेंचि ब्रह्म सच्चिद्‍रूप नामरूप सांडूनि ॥ ९ ॥ <br>
जेहें द्वैतचि मावळे । त्रिविधा रीतीं मीपण गळे । <br>
ज्ञानें सहज मुक्त झाले । हर्षविषाद कैंचा ॥ २०१० ॥ <br>
ऐसा हर्षविषादावांचुनी । स्वेच्छा क्रीडे निरंजनीं । <br>
ओळखीं वानप्रस्थालागुनी । ऐक आतां संन्यास ॥ ११ ॥ </p> <br>
<p class="shl">देहन्यासो हि संन्यासो नैव काषायवाससा । <br>
नाहं देहो महात्मेति निश्चयो ज्ञानलक्षणम् ॥ ५३ ॥ </p> <br>
<p class="ovi">निश्चयें ज्ञानलक्षण ऐसें । मी देह स्वप्नींही नुमसे । <br>
तोचि महात्मा न्यासी असे । काषायवासें नव्हेचि ॥ १२ ॥ <br>
अगा ज्ञानाचें लक्षण । पूर्वापर वेदांतकथन । <br>
जितुकें झालें निरूपण । परी निश्चय ऐसा ॥ १३ ॥ <br>
ब्रह्म प्रत्यगात्मा अभिन्न । ध्येय ध्याता ध्यानेंवीण । <br>
वृत्तिरहित समाधान । सारांश इतुका ॥ १४ ॥ <br>
ऐसी दृढतर बुद्धि झाली । संशयाची मुळी खांदिली । <br>
तिन्ही काळीं स्थिति एकली । एकपणेंवीण ॥ १५ ॥ <br>
कोणतेही अवस्थेप्रती । देहबुद्दीची समाप्ती । <br>
विश्वतैजसप्राज्ञरीती । उरली नाहीं ॥ १६ ॥ <br>
मी माझें निःशेष जातां । विश्वाभिमानाची नुरे वार्ता । <br>
अकार स्थूल हा तत्त्वतां । स्वानुभवें न्यासिला ॥ १७ ॥ <br>
मी कर्ता भोक्ता निमतांक्षणीं । तैजस अभिमानाची हानी । <br>
उकार सूक्ष्म देहालागुनी । सर्वथा न्यासिलें ॥ १८ ॥ <br>
मी ध्याताचि वेगळा नुरे । त्या क्षणींच प्राज्ञ हा मरे । <br>
कारणदेह सह मकारें । न्यासिलें खरें ते समयीं ॥ १९ ॥ <br>
देहत्रय जैसें पिंडीं । तेवीं तीन देह ब्रह्मांडीं । <br>
विराट हिरण्यगर्भ परवडी । तिजा अव्याकृत ॥ २०२० ॥ <br>
पिंडींचा अभिमान निमतां । समष्टिअभिमान गळे तत्त्वतां । <br>
श्रम नसेचि न्यासितां । ब्र्ह्मादि अभिमानिया ॥ २१ ॥ <br>
ऐसा नामरूपाचा त्याग । करून आत्मा उरे असंग । <br>
तिन्ही अवस्थेसीं मग । मी देह वाटेना ॥ २२ ॥ <br>
एवं देहत्रयाची न्यासी । तोचि महात्मा संन्यासी । <br>
सांगितला धरी मानसीं । निश्चयरूप ज्ञाता ॥ २३ ॥ <br>
येर हे वेषधारी भगवे । दंडकमंडलु मिरवावे । <br>
परी ज्ञानविचाराच्या नांवें । शून्याकार ॥ २४ ॥ <br>
ते ते नव्हेति संन्यासी । व्यर्थ त्यागिलें शिखासूत्रासी । <br>
ओझें मिरविती अपेशी । काष्ठ खापराचें ॥ २५ ॥ <br>
महावाक्य आणि योगपट । मुखें करोनियां पाठ । <br>
स्वानुभवें पुसतां सपाट । हा संन्यास केवीं ॥ २६ ॥ <br>
असो हे ज्ञानविहीन । तयांसी असे काज कोण । <br>
तुज सांगितलें ज्ञानलक्षण । संन्यासी तो निश्चयें ॥ २७ ॥ <br>
ब्रह्मचर्य किंवा गृही । वनस्थ किंवा संन्यास पाहीं । <br>
हें लक्षण अन्यास नाहीं । एक ज्ञात्यावांचुनी ॥ २८ ॥ <br>
पूर्वील सदाचरणरीती । स्नानसंध्यादि जितुकीं होती । <br>
तितुकीं घडती ज्ञानाप्रती । येरां फजिती कष्टमात्र ॥ २९ ॥ <br>
हेंही ज्ञानियच्या ठायीं । यथार्थ नव्हे निःसंशयीं । <br>
बोधक्रिया अभिप्रायीं । आरोपिलें रूपक ॥ २०३० ॥ <br>
आत्मत्वें क्रिया असे जरी । ज्ञाताही क्रियारूप तरी । <br>
नामसंकेत निर्विकारीं । आरोपिजे वृथा ॥ ३१ ॥ <br>
ज्ञाता ज्ञातेपणें वेगळा । उमसूं न लाहे हेळा । <br>
तेथें आचरणाचा सोहळा । केवीं लागे ॥ ३२ ॥ <br>
अगा अज्ञान नव्हे । तरी उत्पन्न केवीं आधवें । <br>
मग बंध मोक्ष संभवे । कोठें कोणा ॥ ३३ ॥ <br>
नसतां बद्धपणाची वार्ता । मुमुक्षु बोलावा केउता । <br>
साधक सिद्ध हीं पाहतां । नाम कें कवण ॥ ३४ ॥ <br>
आत्म्यासी नहीं आत्मस्मरण । तरे कैंचें प्रातःस्मरण । <br>
स्नानसंध्यादि सदाचरण । कोठें भिन्न नामक्रिया ॥ ३५ ॥ <br>
तैसेचि ब्रह्मचर्य गृहस्थ । संन्यासी कीं वानप्रस्थ । <br>
हें नामरूप समस्त । ज्ञात्यासे नलगे ॥ ३६ ॥ <br>
अगा हें बोलणें जितुकें । अर्थ घेतां अवघें फिकें । <br>
तोही अर्थ वृत्त्यात्मकें भेदचि करी ॥ ३७ ॥ <br>
तेही वृत्ति ग्रासूनी । स्वानुभवें समाधानी । <br>
त्या स्वानुभवासी मिळणी । अखंडैकरसीं जेव्हां ॥ ३८ ॥ <br>
ते स्थितीसी म्हणों काय । सरला वाचेचा उपाय । <br>
देवदत्ता हेचि निर्भय । समाधाना समाधि ॥ ३९ ॥ <br>
ऐसी हे अद्वैतसंपदा । तुजसी वरील देवदत्ता । <br>
हा प्रसाद घेईं तत्त्वतां । नव्हे अन्यथा कल्पांतीं ॥ २०४० ॥ <br>
हा तुमचा आमुचा संवाद । जितुका झाला अनुवाद । <br>
याचें अनुसंधान जे विशद । श्रवणमननें राखिती ॥ ४१ ॥ <br>
त्यांसी कायफलप्राती । हेंचि श्लोकीं निरोपिजेती । <br>
तेथून ग्रंथाची समाप्ती । परिपूर्ण झाली ॥ ४२ ॥ </p> <br>
<p class="shl">सदाचारमिमं नित्यं येऽनुसंदधते बुधाः । <br>
संसारसागरात् शीघ्रं मुच्यंते नात्र संशयः ॥ ५४ ॥ <br>
इति श्रीमत्परमहंसपरिव्राजकाचार्य श्रीमच्छंकर भगवता कृतं सदाचारस्तोत्रं संपूर्णम् ॥ </p> <br>
<p class="ovi">ऐसिया सदाचरणासी । जे ज्ञाते धरितील मानसीं । <br>
ते शीघ्र सुटती निश्चयेंसीं । संसारसिंधूपासुनी ॥ ४३ ॥ <br>
पूर्वी वर्णिला अधिकार । योगिशब्दें प्राप्त विचार । <br>
ऐसे जे कां ज्ञाते नर । साधनचतुष्टययुक्त ॥ ४४ ॥ <br>
बोलिल्या रीतीं सदाचरण । अभ्यासयुक्त श्रवणमनन । <br>
दृढ धरिती अनुसंधान । योषा जरापरी ॥ ४५ ॥ <br>
ते शीघ्रचि भवापासूनी । सागररूप संसाराहूनी । <br>
मुक्त होती येथें कोणीं । संशयो न करावा ॥ ४६ ॥ <br>
अधिकार नाहीं जयासी । आणि न प्रवर्तती अभ्यासीं । <br>
ते वरपडे होती पाषांडासी । उगे शब्द ऐकतां ॥ ४७ ॥ <br>
अस्मात् ऐसें न करावें । खरेंचि जयासी मुक्त व्हावें । <br>
तेणें अगत्य अभ्यासावें । बोलिल्या रीतीं ॥ ४८ ॥ <br>
अभ्यासीं होय प्रवृत्ती । चढती क्षणक्षणां प्रीती । <br>
तेणें कर्माची समाप्ती । करोनि हेंचि आदरावें ॥ ४९ ॥ <br>
ऐसें न होतां उगें ऐकोनी । कर्म त्यागील जो कोणी । <br>
शपथ असे तयालागूनी । ब्राह्मण्याची ॥ २०५० ॥ <br>
कारण कीं यथार्थ ज्ञान नव्हे आणि कर्मापासूनि भ्रष्टावें । <br>
तेणें इहपरत्र मुकावें । हें नव्हेचि विहित ॥ ५१ ॥ <br>
पूर्ण समाधान ज्ञानें होय । त्यासी त्यागा म्हणणें काय । <br>
आपेंआप सोडोनि जाय । कर्मचि साधकां ॥ ५२ ॥ <br>
पर्वतीं लागतां अग्न । श्वापदासी जा म्हणे कोण । <br>
तेवीं यथार्थ होतां ज्ञान । तरी मग क्रिया कोठें ॥ ५३ ॥ <br>
ज्ञानें कर्म हें गळेना । आणि अज्ञानबंध तुटेना । <br>
तरी आडनांव ऐसें ज्ञाना । कां न म्हणावें ॥ ५४ ॥ <br>
परे साधकें एकाग्रभावें । अनुसंधान दृढ धरावें । <br>
मग निपटूनि जाती आघवें । परिपक्वदशा होतां ॥ ५५ ॥ <br>
जैसी शेंद पिकतांक्षणीं । वेगळी होय देंठाहूनी । <br>
तेवीं साधक अभ्यासेंकरूनी । कर्मापासूनि मुक्त होय ॥ ५६ ॥ <br>
तस्मात् अभ्यास करावा । तोचि एक मुक्त व्हावा । <br>
येथें संशयो न धरावा । मुमुक्षु साधकें ॥ ५७ ॥ <br>
देवदत्ता आतां तुवां । जतन करोनि ज्ञानदिवा । <br>
भोगीं स्वात्मसुखाचा ठेवा । आज्ञा घेऊनि आमुची ॥ ५८ ॥ <br>
मग करोनि साष्टांग नमना । सव्य घालूनि प्रदक्षिणा । <br>
देवदत्त मागील चरणा । आज्ञा वंदूनि निघाला ॥ ५९ ॥ <br>
मागेंपुढें आंतबाहेरीं । अथवा गुरूचि चराचरीं । <br>
वियोगसंयोगाचा निर्धारीं । नुरेचि खेद ॥ २०६० ॥ <br>
सर्वसंगपरित्याग । करूनि उरला अभंग । <br>
जळीं फिरे जेवीं तरंग । तेवीं देह विचरे ॥ ६१ ॥ <br>
एवं शकरें वेदार्थ संस्कृतीं । काढिला वेदांतसंमतीं । <br>
त्याचाचि अर्थ हा प्राकृतीं । हेही कृती स्वामींची ॥ ६२ ॥ <br>
ग्रंथ संपतां स्तुतिउत्तरें । बोलताती अपारें । <br>
परी अर्थासी कारण येरें । चाड नाहीं ॥ ६३ ॥ <br>
इति श्रीमच्छंकरविरचित । सदाचार शुद्ध वेदांत । <br>
त्याचीच टीका हे प्राकृत । सुबोधरूप ॥ २०६४ ॥ <br>
हा ग्रंथ आचार्यें आरंभितां । मंगल केलेंसे स्वमुखता । <br>
त्याहून मुळामाजी इतर नसतां । जें कां होतें अधिक ॥ १ ॥ <br>
तें अहिक मंगल शंकरानांदाचें । जें नव्हे मुख्य शंकराचार्यांचें । <br>
काज नसे येथें तयाचें । हें हंसरायें जाणून ॥ २ ॥ <br>
मजशीं आज्ञापिलें येऊन । स्वप्नामाजी दृष्टांतवून । <br>
कीं सखया तें करीं न्यून । सश्लोक सटीप ॥ ३ ॥ <br>
इतुकेनें आम्हां संतोष । होईल जाणून विशेष । <br>
प्रति करविली हे अशेष । सकल बुधवरदें हंसांकितें ॥ ४ ॥ <br>
शके अठराशेंचारोत्तरीं । श्रावणमासीं सुदिनाभीतरी । <br>
लेखन पूर्ण झालें निर्धारीं । हंसकृपेंकरोनी ॥ ५ ॥ <br>
<p class="shl">इति सदाचारटीका समाप्ता ॥ श्लोकाः ५४ ॥ ओंवीसंख्या २०६४ ॥ एकूण २११८ ॥ <br>
॥ संपूर्णमस्तु । श्रीसद्‌गुरुवर्यार्पणमस्तु ॥ <br>
* * * * * </p> <br>
<a href="sadachar.pdf" target="_blank">Download PDF</a>  <br>
<br>
<p class="top"><a href="#top">GO TOP</a></p><br><br>
	
</td></tr></table></body>
</html>
  