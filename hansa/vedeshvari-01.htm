<html>
<head>
<meta http-equiv="content-type" content="text/html; charset=utf-8">
<title>सत्संगधारा - श्रीहंसराजस्वामीकृत  - वेदेश्वरी  -  अध्याय पहिला</title>
<link rel="stylesheet" type="text/css" href="../css/hansa.css">
<a name="top"></a>
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../db/das.htm">श्रीदासबोध</a></li>
			<li><a href="../db/bheemroopi-stotre.htm">भीमरूपी स्तोत्रे</a></li>
			<li><a href="../db/karuna-stotre.htm">करुणा स्तोत्रे</a></li>
			<li><a href="../db/bara-shate.htm">बारा ओव्याशते</a></li>
			<li><a href="../db/atmaram.htm">आत्माराम</a></li>
			<li><a href="../db/atmaram-viv.htm">आत्माराम-विवरण</a></li>
			<li><a href="../db/manache.htm">मनाचे श्लोक</a></li>
			<li><a href="../db/manache-viv.htm">मनाचे श्लोक - विवरण</a></li>
			<li><a href="../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="../ebh/intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="../ebh/intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="aagam-parichay.htm"><span>आगमसार</span></a></li>

			<li><a href="laghuvv-parichay.htm">लघुवाक्यवृत्ति</a></li>
			
			<li><a href="sadachar.htm">सदाचार</a></li>
			
			<li><a href="vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>


<body bgcolor="#ffffbb">
<table width="80%" border="0" align="center" bgcolor="#ffffbb">
<tr><td>

<div class="pre">
<a href="vedeshvari-intro.htm">प्रास्ताविक</a>
</div>
<div class="nex">
<a href="vedeshvari-02.htm">पुढचा अध्याय</a>
</div>
<br clear="all">

<br>
<p class="hdr3"><br>
॥ श्रीहंसराज स्वामी कृत ॥ <br></p> 
<p class="hdr1">॥ श्रीवेदेश्वरी ॥ <br></p>
<p class="hdr2">
॥  अध्याय  पहिला  ॥ <br><br></p>
<div class="ovi2">
श्रीमंगलमूर्तिर्जयति ॥ श्रीशिवराम गुरवे नमः ॥ <br>
जयजय शिवराम सद्‌गुरु । अखण्डैकरस निर्विकारु । <br>
अनंत परिपूर्ण अपारु । सच्चिदानन्द ॥ १ ॥ <br>
सृष्टि स्थिति अवसानीं । एकरूप अद्वैतपणीं । <br>
अस्ति नास्ति हें निरसोनि । जें असें तें सद्‌रूप ॥ २ ॥ <br>
उत्पत्ति स्थिति अवलोकित । आणि सर्वांचा अंतही जाणत । <br>
हेंचि चिद्‍रूप निश्चित । लक्षण दुसरें ॥ ३ ॥ <br>
सर्वचि जेथें उद्‍भवेना । तरी सर्व सुखाची कोण गणना । <br>
एवं सर्व सुखदुःखाविना । आनंद जेथें ॥ ४ ॥ <br>
ऐसा सच्चिदानंदघन । अनंत आणि परिपूर्ण । <br>
हें जयाचें स्वरूप लक्षण । जें न्यूनाधिक नव्हे ॥ ५ ॥ <br>
जें सर्वकाळ न राहे । आणि एकदेशी दिसों लाहे । <br>
तें आगंतुक लक्षण आहे । शिवराम गुरूचें ॥ ६ ॥ <br>
जगादि सकार्य उद्‍भवले । होऊन तेथेंचि वर्तूं लागलें । <br>
लयकाळीं पुन्हा आटलें । जेथील तेथेंचि ॥ ७ ॥<br>
यासी तरी भ्रमचि कारण । परी पाहिजे सत्य अधिष्ठान । <br>
तेंचि शिवरूप आपण । या भ्रमासी आधारु ॥ ८ ॥ <br>
दोरी आधार सर्पासी । तेवीं शिव अधिष्ठान सर्वांसी । <br>
राहणें सदा नव्हे उरगासी । तेवीं जग उद्‌भवे नासे ॥ ९ ॥ <br>
दोरी सर्पाभावीं आहे । तेवीं जगाभावीं शिव राहे । <br>
हेंचि स्वरूपलक्षण पाहे । सच्चिदानंदादि ॥ १० ॥ <br>
सर्प भ्रमासी रज्जु आधार । तेवीं जगतासी शिव थार । <br>
हा आगंतुक लक्षणाचा प्रकार । कारणरूपें ॥ ११ ॥ <br>
असो स्वभाव किंवा आगंतुक । या उभयलक्षणीं वस्तु एक । <br>
हा साधकां कळावा विवेक । यास्तव लागे बोलावें ॥ १२ ॥ <br>
जैशी पुरुषाची व्हावया ओळखण । तेथेंही असती दोन चिन्हें । <br>
तोचि पहा कीं गौरवर्ण । वस्त्रालंकारी ॥ १३ ॥ <br>
वर्ण व्यक्ति हे स्वाभाविक । वस्त्रालंकार आगंतुक । <br>
या दोन्हीं लक्षणीं पुरुष एक । विचक्षण ओळखिती ॥ १४ ॥ <br>
तैसाचि या जगासी कारण । हें जयाचें आगंतुक लक्षण । <br>
स्वाभाविक सच्चिद्‌घन । या उभयचिन्हीं शिव एक ॥ १५ ॥ <br>
शिव राम सद्‍गुरु तीन नावें । ठेवितां त्रिविध न कल्पावें । <br>
हे पर्याय शब्द ओळखावे । परी एकरूप  ॥ १६ ॥ <br>
जैसे द्विज आणि विप्र ब्राह्मण । एकाशीच तिन्ही अभिधान । <br>
तैसे शिव राम गुरु पूर्ण । तिहीं नांवीं ब्रह्म एक ॥ १७ ॥ <br>
शिव तोचि परमात्मा ।  रामनामें प्रत्यगात्मा । <br>
सद्‍गुरु जाणिजे विमळात्मा । ऐक्यरूप उभयां ॥ १८ ॥ <br>
राम तोचि त्वंपद लक्ष्य । शिव तोचि तत्पद लक्ष्य । <br>
सद्‍गुरु तोचि लक्ष्य‍अलक्ष्य । असिपद रूपें ॥ १९ ॥ <br>
संवाद नातुडें एकपणीं । यास्तव धरिल्या व्यक्ती दोनी । <br>
गुरुशिष्य रूपें प्रकटोनी । संवादसुख घेती ॥ २० ॥ <br>
येथें कोणी करील आक्षेप । तेथें मुळीं नाहीं दुखःरूप । <br>
तरी संवाद सुखाचें माप । कासया कोणा ॥ २१ ॥ <br>
ऐसें जरी कल्पाल । तरी जगदोद्धार नव्हेल । <br>
मग अतिप्रसंग होईल । ज्ञान लोपतां ॥ २२ ॥ <br>
राम शिवरूप निजांगें । कीं शिवनाम धरिलें रामयोगें । <br>
तथापि दोघेही राहिले उगे । तरी ज्ञान प्रगटे कैसें ॥ २३ ॥ <br>
राम स्वसुखें निवांत राहता । तरी शिव कासया प्रगटता । <br>
मग जगदोद्धार संभवता । कवणें प्रकारें ॥ २४ ॥ <br>
राम शिवरामीं पूर्ण असोनि । प्रार्थिता झाला दंडकारण्यीं । <br>
तेथें शिव निजांगें भेटोनी । शिवगीता प्रकटविली ॥ २५ ॥ <br>
शिवगिरीपासून उद्‍भवली । रामसमुद्रा जाऊन मिळाली । <br>
गीतागोदावरी चालिली । जगदोद्धार करीत ॥ २६ ॥ <br>
गोदा एकदेशीं वाहत । शिवगीता भूमंडळीं व्याप्त । <br>
गंगेसी पूर येतां ओहटत । हे परिपूर्ण सदां ॥ २७ ॥ <br>
गोदेसी जातां जन कष्टती । गीतेच्या श्रवणें पावन होती । <br>
गोदेनें शीत‍उष्ण संभवती । हे द्वंद्वातीत करी ॥ २८ ॥ <br>
तस्मात् अधिक गोदेहूनी । शिवगीता असे कोटिगुणी । <br>
जे साधक प्रवर्तती श्रवणीं । गुरुमुखें तया मोक्ष ॥ २९ ॥ <br>
आतां श्रोतयांसी प्रार्थना । तुम्ही अवधाराल जरी एकाग्र मना । <br>
तरी बोलेन शिवोच्छिष्टवचना । प्राकृत भाषेनें ॥ ३० ॥ <br>
तुम्ही ब्रह्मानंदें नित्यतृप्त । पूर्ण बोधे सबराभरीत । <br>
तेथें माझीं वचनें प्राकृत । समावतीं कैशीं हें न म्हणा ॥ ३१ ॥ <br>
सागर पूर्णपणें असतां । माघारा पिटीना सरिता । <br>
आणि पर्जन्यधाराही अनंता । त्यांसही नको न म्हणे ॥ ३२ ॥ <br>
तैसेचि तुम्ही गुणग्राहक । अवधान द्यालच अवश्यक । <br>
परी हें सलगीचें कौतुक । भाषण करितों ॥ ३३ ॥  <br>
गुणग्राहक ऐसें म्हणावें । तरी अवगुणत्याग अवश्य संभवे । <br>
यास्तव हेंही ऐसें कदा नव्हे । म्हणोनि दृष्टांत ऐका ॥ ३४ ॥ <br>
सर्वभक्षक हुताशन । तैसे तुम्ही श्रोते सज्जन । <br>
माझे गुण अथवा अवगुण । न पहा कणवें ॥ ३५ ॥ <br>
मज व्युत्पत्ती ना कळातर्क । विभक्ति ना नवरसिक । <br>
यास्तव प्रार्थितों सकौतुक । न्यूनाधिक न पहा ॥ ३६ ॥ <br>
बाळकाचें बोलणें बोबडें । कांहीं नीट कांहीं वांकुडें । <br>
परी ते ऐकती अति कोडें । सर्वही लडिवाळपणें ॥ ३७ ॥ <br>
तैशी माझी आर्ष वाणी । स्वीकारावी श्रोते सज्जनीं । <br>
गीतार्थ बोलूं महाराष्ट्रवचनीं । तुम्हां संतांच्या प्रसादें ॥ ३८ ॥ <br>
श्रोते म्हणती हें कासया । उपरोधिक बोलसी वांया । <br>
गीतार्थ प्रकटवीं या समया । वेदांत संमत ॥ ३९ ॥ <br>
आम्हां अन्य शास्त्राची नसे चाड । जेथें मायिकाची आजि भीड । <br>
आणि भेदबुद्धि हे द्वाड । गेलीच नाहीं ॥ ४० ॥ <br>
ऐसा श्रोतयांचा आदरु । देखोनि वक्तां होय सादरु । <br>
जय जय शिवराम सद्‍गुरु । गर्जोनि बोलता झाला ॥ ४१ ॥ <br>
समुच्चय ही जरी असतां । मी बोलेन वेदांत सम्मता । <br>
जेथें परोक्षत्वाची वार्ता । लागोंचि नेदीं ॥ ४३ ॥ <br>
परी अधिकारा कारणें । पूर्वपक्षातें लागे बोलणें । <br>
परंतु त्याचें तात्पर्य पाहणें । बहुधा ज्ञानकांडीं ॥ ४४ ॥ <br>
आतां असावें सावधान । सकळ उपनिषद्‌भाग मथून । <br>
काढिलें व्यासें गीतारत्‍न । शिवराघव संवादमिषें ॥ ४५ ॥ <br>
पद्मपुराण जें प्रसिद्ध । त्या माजी हे गीता विशुद्ध । <br>
षोडशोऽद्याय बालबोध । ज्ञान विशद बोलिलें ॥ ४६ ॥ <br>
नैमिषारण्यीं व्यासशिष्य सूत । शौनकादिकांप्रति सांगत । <br>
अनेक इतिहास सभारत । अष्टादश पुराणें ॥ ४७ ॥ <br>
मनाची निमि झाली स्थिर । यास्तव नाम नैमिषकांतार । <br>
तेथें ऋषि करोनि सत्र । कथा सुंदर ऐकती ॥ ४८ ॥ <br>
सूत वक्ता पंडित चतुर । शौनकादि श्रोते तत्पर । <br>
चर्चा करिती अहोरात्र । बहुत काळ ॥ ४९ ॥ <br>
एकदां शौनकादिकीं सूतासी । प्रार्थूनिया अतिसायासीं । <br>
जी वेदांत प्रकटवावा आम्हांसी । इच्छा असे बहुत ॥ ५० ॥ <br>
बहुबरें म्हणोनि सूत । शिवगीतेसी आरंभ करित । <br>
षोडशोध्यायामाजीं विख्यात । प्रथमाध्याय आरंभिला ॥ ५१ ॥ <br>
प्रथमाध्यायीं प्रयोजन । पुरःसर चतुष्टयाचें लक्षण । <br>
कारण कीं हें वेदांत कथन । येथें अनुबंध असावा ॥  ५२ ॥ <br>
अनुबंधचतुष्टय जेथें असती । तोचि ग्रंथ वेदांत संमती । <br>
तेचि कोण कोण ऐकावें श्रोतीं । संक्षेपें बोलूं ॥ ५३ ॥ <br>
विषय संबंध प्रयोजन । चौथें अधिकाराचें लक्षण । <br>
हेंचि बोलिजे निरूपण । प्रथमाध्यायीं ॥ ५४ ॥ <br>
प्रथम श्लोकीं प्रतिज्ञापूर्वक । सूत म्हणे बोलेन अवश्यक । <br>
जें शुद्धकैवल्यदायक । आणि भवदुःख नाशी ॥ ५५ ॥ <br></div><br clear="left">
<br>
<div class="shl2">
सूत उवाच : <br>
अथातः संप्रवक्ष्यामि शुद्धं कैवल्यमुक्तिदम् । <br>
अनुग्रहान्महेशस्य भवदुःखस्य भेषजम् ॥ १ ॥ <br></div><br clear="left">
<br>
<div class="ovi2">
शौनकादिकीं प्रश्न केलिया । नंतर सूत बोले उपाया । <br>
महेश उपदेशें कडोनियां । बोलेन अतिप्रकर्षें ॥ ५६ ॥ <br>
जेथें भेदाची समाप्ति । शुद्धकैवल्य जयेतें म्हणती । <br>
तये नांव सायुज्यमुक्ति । आणि भवदुःखनाशक ॥ ५७ ॥ <br>
सालोक्य सामिप्य स्वरूपता । या तिहीं मुक्तींची लोकवार्ता । <br>
येणें कैवल्य नव्हे तत्त्वतां । आणि भवदुःख न नासे ॥ ५८ ॥ <br>
जेथें अज्ञान ज्ञानें नासे । भेद अवघाचि निरसे । <br>
पैठा होय अखंडैकरसें । तेंचि शुद्ध कैवल्य ॥ ५९ ॥ <br>
यास्तव सायुज्यमुक्ति प्रसिद्ध । या तिन्ही मुक्ति अशुद्ध । <br>
त्यागून कैवल्यमुक्तिप्रद । बोलेन सद्‍गुरुकृपें ॥ ६० ॥ <br>
आणी अज्ञानकार्य भयानक ।  नाथिलेपणें जें भवदुःख । <br>
तया दुःखाचें निवर्तक । परम औषध हें ॥ ६१ ॥ <br>
अनंत रोग प्राणिया होती । तेथें औषधें ही उदण्ड असतीं । <br>
तीं तीं घेतां वैद्याहातीं आरोग्य होती सपथ्य ॥ ६२ ॥ <br>
तैसा हा नव्हे रोग । कीं नाना औषधें होय भंग । <br>
अज्ञानें झाला जो वियोग । तो ज्ञानेंचि नासे ॥ ६३ ॥ <br>
मदांधकारें रज्जु देखतां । सर्पदंश मानिला चित्ता । <br>
तेथें मंत्रौतारादि यत्‍न करितां । तेणें निर्विष नव्हे ॥ ६४ ॥ <br>
दीप लावूनि रज्जु ओळखावी । तरीच लहरीची भ्रांती जावी । <br>
ऐसें नसतां मरणाची पदवी । अवश्य पावती ॥ ६५ ॥ <br>
तैसें ब्रह्म न जाणतां । भवभय उठिलें अवचितां । <br>
तेणें सुखाची वार्ता । बुडोन गेली ॥ ६६ ॥ <br>
तेथें अन्य औषधांचा उपचार । करितां रोग न जाय अणुमात्र । <br>
येथें ब्रह्म जें निरंतर । ओळखिलेंचि पाहिजे ॥ ६७ ॥ <br>
यथार्थ ब्रह्मज्ञान झालिया । भवदुःख नासे अपसया । <br>
सुखरूप पावती ध्येया । साधक साधनीं ॥ ६८ ॥ <br>
यास्तव अज्ञानदाहक । ज्ञान हेंचि निश्चयात्मक । <br>
अज्ञान गेलिया भवदुःख । उरे कोठोनी ॥ ६९ ॥ <br>
म्हणोनि भवरोगासी औषध । ज्ञान जें जीवेश अभेद । <br>
तया ज्ञानाचा विशद । विस्तार पुढें ॥ ७० ॥ <br>
दुःख जाणें हे अनिष्टनिवृत्ती । कैवल्य पावणें हे इष्ट प्राप्ति । <br>
हें दोन्ही रूपें प्रयोजन निश्चितीं । यया संवादाचें ॥ ७१ ॥ <br>
विषयसंबंध अधिकारी । अनुक्रमें दाविजे याची परी । <br>
आतां पुढील श्लोकीं निर्द्धारीं । अन्य साधनें निषेधिजे ॥ ७२ ॥ <br></div><br clear="left">
<br>
<div class="shl2">
न कर्मणामनुष्ठानैर्न दानैस्तपसापि वा । <br>
कैवल्यं लभते मर्त्यः किंतु ज्ञानेन केवलम् ॥ २ ॥ <br></div><br clear="left">
<br>
<div class="ovi2">
कर्म आणि अनुष्ठान । तप अथवा नाना दान । <br>
मनुष्या न लभे कैवल्य पूर्ण । एका ज्ञानें पाविजे ॥ ७३ ॥ <br>
कामादि हें अज्ञानकार्य । तेणें अज्ञानाचा नव्हे क्षय । <br>
तरी भवदुःख नासोनि जाय । कोणेपरी ॥ ७४ ॥ <br>
रज्जुसर्पा दीपेवीण । अन्यसाधनें होय निरसन । <br>
जरी तरी सकार्य अज्ञान । कर्मादिकीं नासेल ॥ ७५ ॥ <br>
कर्मासि पाहिजे अभिमान । आणि सकारकादि हवन । <br>
ऐशिया क्रियेचें जरी हनन । तरीच निवृत्ति ॥ ७६ ॥ <br>
तस्मात् कर्मेंकडून मोक्ष नव्हे । तैसाचि अनुष्ठानेंही न संभवे । <br>
वाउगे शरीर कष्टें शिणावें । नाना निग्रहें ॥ ७७ ॥ <br>
भलतैसा जप जपिजे । आणि नाना तपें आचरिजें । <br>
येणें मोक्ष सहसा न लाहिजे । केवळ क्रियारूपें ॥ ७८ ॥ <br>
नाना तीर्थें नाना दानें । व्रतें उपोषणें पारणें । <br>
जन्मासीच लागे येणें । क्रियेनें ऐशिया ॥ ७९ ॥ <br>
तस्मात् मरणधर्मीं जे मर्त्य । येहीं साह्य करावा ज्ञानादित्य । <br>
अज्ञान आणि अज्ञानकृत्य । नासे तत्क्षणीं ॥ ८० ॥ <br>
निरसावया अंधारराशी । साह्य कांहीं न लगे दीपासी । <br>
तेवीं अज्ञान नासावया ज्ञानासी । अन्य अपेक्षा नको ॥ ८१ ॥ <br>
केवळ शब्दें एकलें ज्ञान । सकार्य नाशी अज्ञान । <br>
तत्क्षणीं मोक्षासी पावन । होती साधक ॥ ८२ ॥ <br>
असो ज्ञानरूपें ही शिवगीता  । पूर्वीं कोण कोणास होय दाता । <br>
तेंचि अवधारावें तत्त्वता । पुढील श्लोकीं ॥ ८३ ॥ <br></div><br clear="left">
<br>
<div class="shl2">

रामाय दण्डकारण्ये पार्वतीपतिनापुरा । <br>
या प्रोक्ता शिवगीताख्या गुह्याद्‍गुह्यतमा हि सा ॥ ३ ॥ <br></div><br clear="left">
<br>
<div class="ovi2">
गुह्याहून गुह्य अति । शिवगीता हे पार्वतीपती । <br>
सांगता झाला रामाप्रति । पूर्वी दण्डकारण्यीं ॥ ८४ ॥ <br>
शिव रामाप्रति बोलिला । हा उगाचि गौरव केला । <br>
परंतु सद्‌गुरू सच्छिष्याला । बोधित असे ॥ ८५ ॥ <br>
हे गुह्याहून गुह्य कैशी । श्लोकार्धें बोलिजेल तुम्हांसी । <br>
जिचें स्मरण भवदुःख नाशी । आणि मुक्ति लाहे ॥ ८६ ॥ <br></div><br clear="left">
<br>
<div class="shl2">

यस्याः श्रवणमात्रेण नृणां मुक्तिर्दृढं भवेत् ॥ ४.१ ॥ <br></div><br clear="left">
<br>
<div class="ovi2">
स्मरणें नर मुक्ति लाहती । परि समजावी स्मरणाची रीती । <br>
गीतार्थाचें अनुसंधान धरिती । तेचि पावती निजमोक्ष ॥ ८७ ॥ <br>
अनुसंधानरूप ध्यान । हेंचि कर्तृतंत्र उपासन । <br>
येणेंही होईजे पावन । मा वस्तुतंत्रज्ञानें कां न पावती ॥ ८८ ॥ <br>
याहीवरी या गीतारत्‍ना । बोलिलें असे कोणें कोणा । <br>
तेंचि सांगिजेल वचना । दिडा श्लोकें ॥ ८९ ॥ <br></div><br clear="left">
<br>
<div class="shl2">

पुरा सनत्कुमाराय स्कंदेनाभिहिता हि सा ॥ ४ ॥ <br>
सनत्कुमारः प्रोवाच व्यासाय मुनिसत्तमाः । <br>
मह्यं कृपातिरेकेण प्रददौ बादरायणः ॥ ५ ॥ <br></div><br clear="left">
<br>
<div class="ovi2">
शिवपुत्र षडानन । सनत्कुमारा करी व्याख्यान । <br>
तेही व्यासश्रेष्ठापाशीं येऊन । बोलते झाले ॥ ९० ॥ <br>
त्या व्यासाची मजवर । कृपा असे कीं थोर । <br>
यास्तव गीतेचा विचार । मजप्रति दीधला ॥ ९१ ॥ <br>
आणि व्यासमुख कुरवाळूनी । सांगता झाला माझे कर्णीं । <br>
हेंचि ऐका सावध होऊनी । पुढील श्लोकीं ॥ ९२ ॥ <br></div><br clear="left">
<br>
<div class="shl2">

उक्तं च तेन कस्मैचिन्न दातव्यमिदं त्यया । <br>
सूतपुत्रान्यथा देवा क्षुभ्यन्ति च शपन्ति च ॥ ६ ॥ <br></div><br clear="left">
<br>
<div class="ovi2">
सूतपुत्रा हे शिवगीता । अनधिकारिया न द्यावी तत्त्वतां । <br>
जरी देशी तरी देवता । क्षोभती आणि शापिती ॥ ९३ ॥ <br>
मग म्यां व्यासासी विनविलें प्रश्नें । त्या देवांचें काय पडतें उणें । <br>
यास्तव क्षोभून शापिती दारुणें । काय म्हणोन यया श्लोकीं ॥ ९४ ॥ <br></div><br clear="left">
<br>
<div class="shl2">

अथ पृष्टो मया विप्रा भगवान्बादरायणः । <br>
भगवन्देवताः सर्वाः किं क्ष्युभ्यन्ति शपन्ति च ॥ ७ ॥ <br>
तासामत्रास्ति का हानिर्यया कुप्यन्ति देवताः । <br></div><br clear="left">
<br>
<div class="ovi2">
भगवन् ह्या सर्व देवता । येथें हानि कोणती तत्त्वतां । <br>
कां क्षोभती ऐसें पुसतां । व्यास बोलती अर्धश्लोकीं ॥ ९५ ॥ <br></div><br clear="left">
<br>
<div class="shl2">

पाराशर्योऽथ मामाह यत्पृष्टं श्रृणु वत्स तत् ॥ ८ ॥ <br></div><br clear="left">
<br>
<div class="ovi2">
अगा हे सूता तुजप्रति । जगाचा कळवळा असें चित्तीं । <br>
सर्व देवता कां क्षोभती । तें ऐकें साकल्य ॥ ९६ ॥ <br>
येथून साडेतीन श्लोकें कडूनी । बोलिजे त्यांची काय हानि । <br>
क्षोभोनि शापिती वचनीं । तें बोलूं पुढें ॥ ९७ ॥ <br></div><br clear="left">
<br>
<div class="shl2">

नित्याग्निहोत्रिणो विप्राः संति ये गृहमेधिनः । <br>
त एव सर्वफलदाः सुराणां कामधेनवः ॥ ९ ॥ <br></div><br clear="left">
<br>
<div class="ovi2">
विप्र जे गृहस्थाश्रमीं असती । प्रतिदिनीं अग्नीसी हवन देती । <br>
तेचि देवांसी फलद होती । जेवि कामुका कामधेनु ॥ ९८ ॥ <br></div><br clear="left">
<br>
<div class="shl2">

भक्ष्यं भोज्यं च पेयं च यद्यदिष्टं सुपर्वणाम् । <br>
अग्नौ हुतेन हविषा सत्सर्वं लभ्यते दिवि ॥ १० ॥ <br></div><br clear="left">
<br>
<div class="ovi2">
भक्ष्य भोज्यादि अग्नींत । इष्ट आज्यादि जें होमित । <br>
तें तें स्वर्गीं देवा पावत । तेणें तृप्त देवता ॥ ९९ ॥ <br></div><br clear="left">
<br>
<div class="shl2">

नान्यदस्ति सुरेशानामिष्टसिद्धिप्रदं दिवि ।<br>
दोग्ध्री धेनुर्यथा नीता दुःखदा गृहमेधिनाम् ॥ ११ ॥ <br>
तथैव ज्ञानवान्विप्रो देवानां दुःखदो भवेत् । <br></div><br clear="left">
<br>
<div class="ovi2">
या विरहित दुसरें अन्न । इष्ट नसे स्वर्गीं देवांलागून । <br>
यास्तव दुःखद होती ब्राह्मण । जे नित्यकर्म त्यागिती ॥ १०० ॥ <br>
जेवीं गृहस्थासी दुभती धेनु । कोणी हरितां होय शिणु । <br>
तैसाचि विप्र ज्ञानवानु । देवां दुःखद होय ॥ १ ॥ <br>
अगा सूता देवासी । ज्ञानवान् दुःखद होय त्यासी । <br>
तरी मग ज्ञानाचे अभ्यासीं । कोणें पडावें म्हणसी ॥ २ ॥ <br>
तरी हें नव्हें कीं उचित । येथें बोलिजे कांहीं ध्वनित । <br>
जे अनधिकारी ज्ञान संपादित । तेचि देवां दुःखद होती ॥ ३ ॥ <br>
येर जे का अधिकारी । ज्यांची अनंत जन्मींची सामग्री । <br>
ते देवांसी दुःखकारी । न होती कदां ॥ ४ ॥ <br>
देव जरी परोक्षप्रिय । अनधिकारिया करिती अपाय । <br>
जो स्वरूपीं समरस होय । तेथें देव भिन्न कैचे ॥ ५ ॥ <br>
हें असो मुख्य ज्ञाता । देवां दुःखद नव्हे तत्वतां । <br>
जरी चतुष्टय संपन्न युक्ता । देवद्रोहो न घडे ॥ ६ ॥ <br>
तया अधिकारीयाचें लक्षण । संक्षेपे कीजे कथन । <br>
सत्यासत्य निवडिलें जेणें । हा नित्यानित्य विवेक ॥ ७ ॥ <br>
इहलोक परलोक भोगाची । इच्छा नाहीं स्वप्नीं साची । <br>
हेचि अवधि वैराग्याची । दुसरे साधन ॥ ८ ॥ <br>
अंतर्निग्रह तो शम । बाह्येंद्रियनिग्रह तो दम । <br>
विषयाहून परतणें उपरम । सर्व सहाणें तितिक्षा ॥ ९ ॥ <br>
सद्‌गुरु वेदांतवचनीं । आवडी ते श्रद्धा बोलिजे वाणी । <br>
सर्व पदार्थां समता मानी । समाधान या नांवें ॥ ११० ॥ <br>
हे सहा मिळून साधन एक । ऐका मुमुक्षुत्वाचें कौतुक । <br>
मोक्षचि इच्छितसे एक । अन्य सर्व त्यागुनी ॥ ११ ॥ <br>
एवं ऐशीं साधनें चारीं । वर्तती जयाचें अंतरीं । <br>
तोचि जाणिजे अधिकारी । चतुष्टयसंपन्न ॥ १२ ॥ <br>
ऐशियासी या गीतार्थाचें । श्रवण मनन होय साचे । <br>
निदिध्यासें साक्षात्काराचें । फल पावती तत्क्षणीं ॥ १३ ॥ <br>
प्रथम श्लोकीं प्रयोजन बोलिलें । येथें अधिकारियाचें लक्षण केलें । <br>
विषय संबंध दोनी उरले । ते बोलिजेतील पुढें ॥ १४ ॥ <br>
असो ऐशिया अधिकारावीण । क्षत्रिय वैश्य अथवा ब्राह्मण । <br>
जे जे करिती गीतार्थयत्नक । ते ते देवां दुःखकारी ॥ १५ ॥ <br>
तयांसी देव विघ्न करिती । तेंचि बोलिजे यथामति । <br>
श्लोकार्धीं तयांची स्थिति । वर्णिजेल ॥ १६ ॥ <br></div><br clear="left">
<br>
<div class="shl2">

त्रिदशास्तेन विघ्नंति प्रविष्टा विषयं नृणाम् ॥ १२ ॥ <br></div><br clear="left">
<br>
<div class="ovi2">
आपुला स्वधर्म त्यागून । जे करिती गीतार्थ श्रवण । <br>
त्यांसी देव मृत्युलोकीं येऊन । छळण करिती ॥ १७ ॥ <br>
बळें जाऊन श्रवण करितां । तेथें ओढिती इंद्रियदेवता । <br>
तेणें विषयाकार होतां । ऐकिलें तें व्यर्थ जाय ॥ १८ ॥ <br>
तथापि इंद्रियनिग्रह केला । श्रवणीं सादत बैसला । <br>
तेथें देवीं घातला घाला । स्त्रीपुत्र रूपें कडोनी ॥ १९ ॥ <br>
स्त्री पुत्र संसार त्यागितां । तरी लोक हंसती तत्त्वतां । <br>
आप्त स्वजन म्हणती ताता । वडिलांचें नांव राखी ॥ १२० ॥ <br>
तथापि लौकिकही सांडूनी । प्रवर्तता होय श्रवणीं । <br>
तरी स्वर्गेच्छा उठे मनीं । तेव्हां कर्माकडे धांवे ॥ २१ ॥ <br>
तस्मात् अनधिकारी जे नर । त्यांसी गीतार्थ अतिदुष्कर । <br>
यास्तव येथील ज्ञाविचार । न सांगें त्याप्रति ॥ २२ ॥ <br>
जे अधिकारी श्रवण करिती । तयां लाहेजे निजभक्ति । <br>
ते नलभे अनधिकारियाप्रति । हेंचि श्लोकार्धीं बोलिजे ॥ २३ ॥ <br></div><br clear="left">
<br>
<div class="shl2">

ततो न जायते भक्तिः शिवे कस्यापि देहिनः ॥ १३.१ ॥ <br></div><br clear="left">
<br>
<div class="ovi2">
ऐसें देवीं विघ्न केलिया । शिवभक्ति न लभे तया । <br>
परी भक्तीचें लक्षण उपाया । बोलिजे आधीं ॥ २४ ॥ <br>
शिवरूप जें सच्चिद्‍घन । अखण्डैकरस परिपूर्ण । <br>
जेथें जीवशिवाचें भेदभान । नसे किमपि ॥ २५ ॥ <br>
ऐशी ऐक्यभक्ती परम । जे जीवन्मुक्ताची स्थिति चरम । <br>
ते उत्तमाधिकारी सांडूनि भ्रम । पावती गुरूकृपें ॥ २६ ॥ <br>
ब्रह्म प्रत्यगात्मा अद्वय । हाचि या गीतार्थाचा विषय । <br>
हा अनधिकारिया काय होय । मर्कटा नारिकेल जैसें ॥ २७ ॥ <br>
हे असो अभेदभक्ति । तयासी नव्हे निश्चिती । <br>
परी शिवाची जे सगुणमूर्ति । तेथें ही आवडी नव्हे ॥ २८ ॥ <br></div><br clear="left">
<br>
<div class="shl2">

तस्मादविदुषां नैव जायते शूलपाणिनः ॥ १३ ॥ <br>
यथाकथंचिज्जातापि मध्ये विच्छिद्यते नृणाम् ॥ १४.१ ॥<br></div><br clear="left">
<br>
<div class="ovi2">
तस्मात् अविदुष अनधिकारी । तथा शिवभक्ति असे दुरी । <br>
बळें प्रीती धरितां अंतरीं । विषयाकडे ओढी ॥ २९ ॥ <br>
तथापि प्रीति झाली उत्पन्न । तरी मध्येंचि होय विच्छिन्न । <br>
कांहीं घडलें भजन पूजन । तेंही सांडोन विषय चिंतीं ॥ १३० ॥ <br>
ऐसें व्हावया असे कारण । जें यथार्थ शिवाचें नसे ज्ञान । <br>
तेंचि बोलिजे श्लोकार्धें कडून । ध्वनितार्थें कांहींसें ॥ ३१ ॥ <br></div><br clear="left">
<br>
<div class="shl2">

जातं वापि शिवज्ञानं न विश्वासं भजत्यलम् ॥ १४ ॥ <br></div><br clear="left">
<br>
<div class="ovi2">
शिव सच्चिद्‍घन निर्गुण । तोचि मायावशें झाला सगुण । <br>
ऐसें उत्पन्न झालें जरी ज्ञान । तरी अविश्वासें न भजे ॥ ३२ ॥ <br>
कारण कीं मी ब्रह्म नव्हे प्रतीति । शिवरूप कळलें परोक्षरीति । <br>
तेणें अविश्वास उद्‍भवला चित्तीं । तेव्हां भजनादि कैचें ॥ ३३ ॥ <br>
जय भजनें अंतःकरण स्थिर । होऊन ज्ञानासी होय पात्र । <br>
तें सांडोनिया अपवित्र । भवदुःखीं पडती ॥ ३४ ॥ <br>
तस्मात् सूता हे जे बोलिले । गीतेविषयीं अनधिकारी त्यागिले । <br>
ऐसें बोलोन व्यास गेले । नित्यकर्मासी ॥ ३५ ॥ <br>
तस्मात् शौनकहो ऐका । गीतार्था अधिकारी पाहिजे निका । <br>
हें ऐकोनि शौनक प्रश्न कौतुका । दिढा श्लोकें करिती ॥ ३६ ॥ <br></div><br clear="left">
<br>
<div class="shl2">

ऋषय ऊचुः । <br>
यद्येवं देवता विघ्नमाचरन्ति तनूभृताम् । <br>
पौरुषं तत्र कस्यास्ति येन मुक्तिर्भविष्यति ॥ १५ ॥ <br>
सत्यं सूतात्मज ब्रूहि तत्रोपायोऽस्ति वा न वा । <br></div><br clear="left">
<br>
<div class="ovi2">
जरी देव करिती ऐसे विघ्न । तरी नरा कोणता पुरुषप्रयत्‍न । <br>
जेणें अनधिकारी पावन । मुक्तीसी होती ॥ ३७ ॥ <br>
हें ऐसें गा सूतात्मजा । आम्हांसी सांगावे ओजा । <br>
येथें तरणोपाय दुजा । आहे कीं नाहीं ॥ ३८ ॥ <br>
ऐसा हा प्रश्न ऐकिला । तेणें सूत अति संकोचला । <br>
म्हणे कायहो पडलें तुम्हांला । यया अनधिकारियावीण ॥ ३९ ॥ <br>
तथापि तुमचा कळवळा असे । तरी बोलिजे तें कांहींसें । <br>
ज्याची स्वर्गकामीं बुद्धि वसे । तेणें कर्में आचरावीं ॥ १४० ॥ <br>
सत्यलोक वैकुंठी कैलासीं । रहावें वाटे जयासी । <br>
तेणें आरंभावें उपासनेसी । कर्मभक्ति योगें ॥ ४१ ॥ <br>
तया उपासनेच्या योगें । निष्कर्म कर्में करी वेगें । <br>
तेणें चित्त शुद्ध होऊं लागे । ज्ञानाधिकारी होय ॥ ४२ ॥ <br>
मग गुरुमुखें श्रवण करी । मनन निदिध्यासन अंतरीं । <br>
तेणें जीवन्मुक्ती सांक्षात्कारीं । पावे ऐक्य भक्तीसी ॥ ४३ ॥ <br>
ऐसें जे परंपरा साधन । येणेंही होतील पावन । <br>
हें वर्म अंतरीं ठेवून । सूत बोलता झाला ॥ ४४ ॥ <br></div><br clear="left">
<br>
<div class="shl2">

कोटिजन्मार्जितैः पुण्यैः शिवे भक्तिः प्रजायते ॥ १६ ॥ <br></div><br clear="left">
<br>
<div class="ovi2">
कोटी जन्माचें पूर्वसंचित । तोचि शिवभक्तीसी होय रत । <br>
अर्चन ध्यान भजन करीत । संसारीं उद्विग्न होऊनि ॥ ४५ ॥ <br>
तेचि पूर्वपुण्यें कैसी । एका श्लोकीं बोलिजे तुम्हांसी । <br>
जेणें चित्तशुद्धि होय आपैसी । आणि ज्ञानाधिकार ॥ ४६ ॥ <br></div><br clear="left">
<br>
<div class="shl2">

इष्टापूर्तादिकर्माणि तेनाचरति मानवः । <br>
शिवार्पणधिया कामान्परित्यज्य यथाविधि ॥ १७ ॥ <br></div><br clear="left">
<br>
<div class="ovi2">

काम्यनिषिद्धा त्यागून । इष्टापूर्तादि कर्माचरण । <br>
आचरती बुद्ध्या शिवार्पण । जैसा जैसा विधि ॥ ४७ ॥ <br>
इष्ट म्हणजे यज्ञादिक । पूर्त्त वापी सरोवरादिक । <br>
करी परी मनासी एक । फलाशा नाहीं ॥ ४८ ॥ <br>
तरी सहज होय शिवार्पण । ऐसें निष्कर्म कर्माचरण । <br>
करितां शिवहि आपण । गुरूरूपें अनुग्रह करी ॥ ४९ ॥ <br></div><br clear="left">
<br>
<div class="shl2">

अनुग्रहात्तेन शंभोर्जायते सुदृढो नरः । <br>
ततो भीताः पलायन्ते विघ्नं हित्वा सुरेश्वराः ॥ १८ ॥ <br></div><br clear="left">
<br>
<div class="ovi2">

शिवगुरूच्या अनुग्रहेंकडून । तो नर सदृढ करी श्रवण । <br>
मग देव भिवोन पलायन । करिती विघ्नें त्यागुनी ॥ १५० ॥ <br>
सक्रिय आणि प्रबोधशक्ति । ऐसे गुरु जेव्हां उपदेशिती । <br>
तेव्हां संशय तुटोनि जाती । सच्छास्त्रप्रामाण्यें ॥ ५१ ॥ <br>
मग अविश्वास उडोनि जाय । वेदांत श्रवणीं श्रद्धा होय । <br>
तेव्हां ज्ञानेवीण जो जो उपाय । तृणतुच्छ करी ॥ ५२ ॥ <br>
ऐशी भावना होतां बळकट । देव सांडिती विघ्नाची खटपट । <br>
भीती घेवोन पळती पटपट । नीट स्वर्गाकडे ॥ ५३ ॥ <br></div><br clear="left">
<br>
<div class="shl2">

जायते तेन शुश्रूषा चरिते चन्द्रमौलिनः । <br>
श्रृण्वतो जायते ज्ञानं ज्ञानादेव विमुच्यते ॥ १९ ॥ <br></div><br clear="left">
<br>
<div class="ovi2">
सर्व देव गेलियावरी । श्रवणेच्छा होय अति अंतरीं । <br>
ऐकतां तत्त्वज्ञान होय झडकरी । मग ज्ञानादेव मोक्ष ॥ ५४ ॥ <br>
मनचंद्र जयाचे मौलीं । या नांव जाणिजे चंद्रमौली । <br>
त्याचें चरित्रतत्त्वें उद्‌भवलीं । आणि त्याचा लय कैसा ॥ ५५ ॥ <br>
चित्सागरीं जैशीया लहरी । तत्त्वें उद्‌भवून निमतीं सारीं । <br>
ऐशीया श्रवणाची चाड धरी । सदृढ विश्वासें ॥ ५६ ॥ <br>
ऐसें श्रवण गुरुमुखें करितां । ऐक्यज्ञान उपजे तत्त्वतां । <br>
तेणें ज्ञानें जीवन्मुक्तता । येणेंचि देहें भोगी ॥ ५७ ॥ <br>
देह पडलिया होय मोक्षसुख । ऐसें मानिती ते केवळ मूर्ख । <br>
हें निरूपिती ते पढतमूर्ख । म्हणावे न लगती ॥ ५८ ॥ <br>
एकदां झालिया अपरोक्षज्ञान । तया पुन्हा न होय अज्ञान । <br>
अज्ञान जातां भवबंधन । वार्ता ही नुरे ॥ ५९ ॥ <br></div><br clear="left">
<br>
<div class="shl2">

बहुनात्र किमुक्तेन यस्य भक्तिः शिवे दृढा । <br>
महापापोपपापौघ-कोटिग्रस्तोऽपि मुच्यते ॥ २० ॥ <br></div><br clear="left">
<br>
<div class="ovi2">
बहु कासया बोलावें । जेणें शिवीं अभिन्न व्हावें । <br>
पुढें पापकोटि जरी संभवे । तरी अलिप्तत्वें मोकळा ॥ १६० ॥ <br>
आत्मनिवेदन झालियावीण । ऐक्यभक्ति नव्हे अभिन्न । <br>
त्या निवेदनाचे प्रकार तीन । जड चंचल निश्चल ॥ ६१ ॥ <br>
तिहीं प्रकारें एक मीपण । त्याची हानि झालियाविण । <br>
ऐक्यभक्तीचें लक्षण । अंगीं न बाणें ॥ ६२ ॥ <br>
मी माझें दोनी गेलिया । विश्वाभिमान गळे आपसया । <br>
जड आत्मनिवेदन यया । प्रकारें बोलिजे ॥ ६३ ॥ <br>
कर्ता भोक्ता निमे जेव्हां । तैजस अभिमानी मरे तेव्हां । <br>
चंचळ निवेदन प्रकार जाणावा । ऐशियापरी ॥ ६४ ॥ <br>
चंचळ त्रिपुटी जैं ओसरे । कर्तृतंत्रत्वें द्वैत विरे । <br>
वस्तु निश्चळरूपें उरे । हें निश्चळ आत्मनिवेदन ॥ ६५ ॥ <br>
ती प्रकारें निवेदन झालीया । हेचि गा ऐक्यभक्ति अद्वया । <br>
यावीण बोलती ते वांया । कर्मभक्ति ॥ ६६ ॥ <br>
तूं एक मी एक । हें कर्मभक्तीचें कौतुक । <br>
प्रीति धरिलिया आवश्यक । व्यभिचार घडे ॥ ६७ ॥ <br>
यास्तव शिवभिन्न दृढभक्ति । जया घडे पुरुषाप्रति । <br>
त्याची अनंत जन्मींची संचितें असतीं । तीं जळतीं तत्क्षणीं ॥ ६८ ॥ <br>
निजांगें शिवरूपची असतां । अज्ञानें आली जीवत्वता । <br>
तेणें गुणें मीच कर्ता भोक्ता । सदृढ झालें ॥ ६९ ॥ <br>
म्यां ही अमुक पापें केलीं । अमुक हीं भोगितसें वहिलीं । <br>
येथून कोटि कोटि जरी झालीं । तीं तीं भोगणें अवश्य ॥ १७० ॥ <br>
ऐसा अकर्ताचि परी अभिमानें । पापपुण्यें घेतलीं अज्ञानें । <br>
तें अज्ञान निपटून निवेदनें । गेलीं समुळींहुनि ॥ ७१ ॥ <br>
आतां कर्त्ता असे कोण । कीं संभवेल पापपुण्य । <br>
यास्तव कोटि पापांचें निसंतान । झालें आत्मबोधें ॥ ७२ ॥ <br>
जैसें स्वप्नामाजी कवणाते । कोटि ब्राह्मणादिकांचे झाले घात । <br>
जागा झालिया प्रायश्चित्त । शास्त्रींही नसे लिहिलें ॥ ७३ ॥ <br></div><br clear="left">
<br>
<div class="shl2">

अनादरेण शाठ्येन परिहासेन मायया । <br>
शिवभक्तिरतश्चेत्स्यादन्त्यजोऽपि विमुच्यते ॥ २१ ॥ <br></div><br clear="left">
<br>
<div class="ovi2">
मग तो अनादरें कीं शठपणें । शिवासी हांसून मायिक म्हणे । <br>
परी ऐक्यभक्ति पावे अपरोक्षज्ञानें । तो चांडाल तरी मुक्त होय ॥ ७४ ॥ <br>
असो  पूर्व संचित जरी जळालें । पुढें क्रियमाणही नाहीं स्पर्शलें । <br>
तेणें त्रैलोक्य हनन जरी केलें । कोणी मरेना हा मारी ॥ ७५ ॥ <br></div><br clear="left">
<br>
<div class="shl2">

एवं भक्तिश्च सर्वेषां सर्वदा सर्वतोमुखी । <br>
तस्यां तु विद्यमानायां यस्तु मर्त्यो न मुच्यते ॥ २२ ॥ <br></div><br clear="left">
<br>
<div class="ovi2">
ऐशिया ऐक्यरूप भक्तीचा । सर्वां अधिकार असे साचा । <br>
आणि हे विद्यमान ठायीं जयाच्या । तो मर्त्य मुक्त नव्हे केवी ॥ ७६ ॥ <br>
ऐशी शिवभक्ति घडलिया । कोण उरेल गा पापिया । <br>
ऐसा पापात्मा भूमंडळींया । जन्मला नाहीं ॥ ७७ ॥ <br></div><br clear="left">
<br>
<div class="shl2">
 
संसारबंधनात्तस्मादन्यः को वास्ति मूढधीः । <br>
नियमाद्यस्तु कुर्वीत भक्तिं वा द्रोहमेव वा ॥ २३ ॥ <br></div><br clear="left">
<br>
<div class="ovi2">
ऐसा संसारीं कोण मूढ । कीं शिवाऐक्यभक्तीनें न तरे जड । <br>
प्रीतीनें अथवा द्रोहें वाड । ज्ञाननियमें सारिखा ॥ ७८ ॥  <br>
शिवभिन्नज्ञान झालिया । वेगळा कोण उरे पापिया । <br>
ऐसें असतां जीवा यया । कैसें अज्ञान ॥ ७९ ॥ <br>
पहा शिव दयाळु कैसा । प्रिय द्वेषी न म्हणे सहसा । <br>
लागतांचि अंतर्ध्यासी । फळ उभयां समान दे ॥ १८० ॥ <br>
प्रियरूप भक्तीनें जे भजती । त्यांचे प्रकार चार असती । <br>
आणि द्रोय करणारही होती । चौ प्रकारेंचि ॥ ८१ ॥ <br>
अपरोक्ष तो ज्ञाता उत्तम । परोक्षज्ञानी तो मध्यम । <br>
ज्ञानहीन तो अधम । विपरीतज्ञाता तो निकृष्ट ॥ ८२ ॥ <br>
उत्तमा भजन अथवा द्रोह घडे । तेंचि कैसें ऐका उघडें । <br>
स्वरूपीं ऐक्यभक्ति आतुडे । मीपण त्यागितां अभिन्न ॥ ८३ ॥ <br>
मग तो पूर्वील ध्यासें भजन करी । परी प्रिया प्रिय सांडिलें दुरी । <br>
शिवरूप हें चराचरी । कीं शिवीं जग ॥ ८४ ॥ <br>
या नांवे शिवभक्त उत्तम । जो सदाशिवा आवडे परम । <br>
आतां द्रोह करणार याचें वर्म । ऐका कांहींसें ॥ ८५ ॥ <br>
न होतां नामरूप निषेध । स्वरूपीं कैसा होईल बोध । <br>
यास्तव सर्वज्ञत्वादि धर्म विशुद्ध । निरसावे लागती ॥ ८६ ॥ <br>
मायिक मिथत्वें त्यागावें । ऐश्वर्यादि धर्म आघवे । <br>
हे त्यागितां द्रोह संभवे । परी आवडे तो शिवासी ॥ ८७ ॥ <br>
आतां मध्यम परोक्षज्ञानी । प्रवर्ते कैसा द्रोह भजनीं । <br>
जयाची आवडी ध्येयध्यानीं । तिहींही काळीं ॥ ८८ ॥ <br>
जें जें दिसेल आणि भासेल तया । तें तें शिवरूप आणी प्रत्यया । <br>
ऐसें प्रीतीचें भजन यया । नांवीं बोलिजे ॥ ८९ ॥ <br>
नामरूप जेव्हां सांडीं । अस्तिभातित्वें मारी बुडी । <br>
तेव्हां द्रोहरूपता परवडी । परी तो आवडे शिवा ॥ १९० ॥ <br>
आतां तिसरा अज्ञान । तोही भक्तिद्रोह करी जाण । <br>
तयाचेंहीं कांही लक्षण । ऐका करूं ॥ ९१ ॥ <br>
शिवमूर्ति शास्त्रीं ऐकिली । तेंचि मानसपूजेनें प्रतिष्ठिली । <br>
अत्यंत धारणा लागली । हे प्रियरूप भक्ति ॥ ९२ ॥ <br>
कोणी एकें ऐकिली वचनोक्ति । कीं तुझा मृत्यु शिवाचे हातीं । <br>
तेणें भयद्‍रूपें ध्यास चित्तीं । सदृढ झाला द्रोहें ॥ ९३ ॥ <br>
एवं द्रोहें अथवा प्रीतिकरून । निदिध्यासें घडे ध्यान । <br>
तयां उभयांप्रति समान । शिव तो सारिखा ॥ ९४ ॥ <br>
चक्रवाकें प्रीतीनें भजती । तेही तादात्म्य लाहती । <br>
आणि भयद्‍रूपें अलिकेप्रति । भ्रमरित्व येतसे ॥ ९५ ॥ <br>
निकृष्ट द्रोही भजक । तयाचे कैसें रूपक । <br>
संक्षेपें बोलूं कांहीं एक । तेंचि अवधारा ॥ ९६ ॥ <br>
शिवरूप नेणोनि अंतर्यामा । धातु पाषाणाच्या करिती प्रतिमा । <br>
पूजिती भजती धरूनि प्रेमा । ही आवडीरूप भक्ति ॥ ९७ ॥ <br>
व्याघ्रें धरितां गाय घाबरली । ती सोडावी ऐशी बुद्धि झाली । <br>
पाय देऊनियां उडी घाली । शिवलिंगावरूनी ॥ ९८ ॥ <br>
तो द्रोहचि परी अति प्रिय झाला । देखोनि शंकर अति संतोषला । <br>
म्हणे काय द्यावें ययाला । हा उपकारी थोर ॥ ९९ ॥ <br>
एवं उत्तम मध्यम कनिष्ठ । चौथा अधिकारी निकृष्ट । <br>
भक्त आणि द्रोही स्पष्ट । भिन्नभिन्न सांगितले ॥ २०० ॥ <br>
भक्त अथवा द्रोही उभय । परी शिवासी आवडती निश्चय । <br>
तया लागीं प्रसन्न होय । आणि इच्छित फल दे ॥ १ ॥ <br></div><br clear="left">
<br>
<div class="shl2">

तस्यापि चेत्प्रसन्नोऽसौ फलं यच्छति वांछितम् । <br></div><br clear="left">
<br>
<div class="ovi2">
मग तयां उभयाप्रति । प्रसन्न होवोनि उमापति । <br>
जें जें जया वांछित चित्तीं । तें तें फल दे तयां ॥ २ ॥ <br>
शिव तरी सर्वां समान । परी इच्छा सर्वांची भिन्नभिन्न । <br>
तैसीं फळें पावतीं आपण । चौघे चौ प्रकारें ॥ ३ ॥ <br>
अपरोक्षज्ञानियां आपुलें । अदेय गुरुत्वचि समर्पिलें । <br>
येणें सच्छिष्य बोधावे वहिले । ज्या बोधें शिवरूप होय ॥ ४ ॥ <br>
आणि पाठी थापटुनी । नांव ठेविलें मोक्षपाणि । <br>
कैवल्य इच्छितील जे जे मनीं । ते ते पावती प्रसादें ॥ ५ ॥ <br>
कर्तृतंत्र परोक्षज्ञानी । फळ काय दे तया लागोनी । <br>
द्वैत त्रिपुटी सर्व हरूनी । अपरोक्ष होय ॥ ६ ॥ <br>
कनिष्ठ जो भाविक । तया वांच्छित दे शिवलोक । <br>
आणि निकृष्ट जे का भजक । त्यां दारा पुत्र धनादि ॥ ७ ॥ <br>
प्रतिमा पूजन जे करिती । दारापुत्रादि न इच्छिती । <br>
तेही गीतार्थ पात्र होती । चित्तशुद्धी झालिया ॥ ८ ॥ <br>
भावार्थीं जो मानसभजक । तेणें वांच्छूं नये शिवलोक । <br>
तो अधिकारी होय निश्चयात्मक । गीतार्था मध्यम ॥ ९ ॥ <br>
कर्तृतंत्र तो उत्तम अधिकारी । प्रबोधमात्रें ऐक्यता वरी । <br>
वस्तुतंत्र होय झडकरी । जया नांव ऐक्य भक्ति ॥ २१० ॥ <br>
वस्तुतंत्र अपरोक्ष ज्ञानिया । अधिकार कल्पणेंचि वांया । <br>
अद्वितीय समाधान जया । सदृढ झालें ॥ ११ ॥ <br>
ब्रह्म प्रत्यगात्मा अद्वय । ऐक्यभक्ति जे निश्चय । <br>
हाचि गीतार्थाचा विषय । स्पष्ट असे ॥ १२ ॥ <br>
उत्तम मध्यम कनिष्ठ । हे अधिकारी सांगितले स्पष्ट । <br>
संबंध तोचि जाणिजे अविट । साध्यसाधक भाव ॥ १३ ॥ <br>
एवं विषयसंबंध प्रयोजन । अधिकारादि चतुष्टय कथन । <br>
जेथें तोचि वेदांत पूर्ण । प्रसिद्ध असे ॥ १४ । <br>
अनधिकारिया उपाय कांहीं । पुसिला होता आहे कीं नाहीं । <br>
तो परंपरा साधनद्वारां पाहीं । सांगितला तुम्हां ॥ १५ ॥ <br>
शौनकादि म्हणती सूतासी । प्रीति द्रोहानें भजती शिवासी । <br>
ते ते आवडती जरी निश्चयेंशीं । तरी अनधिकारी कोणता ॥ १६ ॥ <br>
शिवगीता न द्यावी अनधिकारिया । हें बोलणेंचि वाटे वांया । <br>
मुख्य कीं परंपरा उपाया । अधिकारी सर्व होती ॥ १७ ॥ <br>
तंव सूत म्हणे ऐका निश्चिती । भक्त द्रोही जरी एक रीति । <br>
परि याही माजी निगुती । तारतम्य असे ॥ १८ ॥ <br>
तें तें यथामति बोलिलें । परी तुम्हां नाहीं अनुमानिलें । <br>
तरी मागुती बोलूं वहिलें । मागील निरूपण ॥ १९ ॥ <br>
भजन पूजन जे जे करिती । त्यांतही शिवासी अप्रिय होती । <br>
मग द्रोह वसे ज्याचें चित्तीं । तें अप्रिय म्हणणें नको ॥ २२० ॥ <br>
यथार्थ शिवरूप हें नेणतां । भजती पूजिती दांभिकता । <br>
अन्याची स्तुति ऐकतां । कलह मात्र करिती ॥ २१ ॥ <br>
आमुचा देव तो महाथोर । तुमचा देव काय पामर । <br>
ऐसें बोलती परस्पर । निष्कारण आग्रहें ॥ २२ ॥ <br>
शिवद्रोही जो वैष्णव । आणि विष्णुद्रोही शैव । <br>
हे भजनचि परी ठाव । द्रोहासी केला ॥ २३ ॥ <br>
ऐका शिवरूप आहे कैसें । यथामती बोलिजे कांहींसें । <br>
तें नेणोनि बापुडे पिसें । एकदेशी भाविती ॥ २४ ॥ <br>
अस्ति भाति प्रियरूप । हें शिवाचें मुख्य स्वरूप । <br>
आणि मायिक जें भासरूप । तेंही एकदेशी नव्हे ॥ २५ ॥ <br>
मायेपासूनि तृणापर्यंत । दृश्य भासें हें हें समस्त । <br>
तें तें शिवरूप सदोदित । अलंकारीं सुवर्ण जेवीं ॥ २६ ॥ <br>
विराट ज्याचें स्थूल शरीर । सूक्ष्म तें हिरण्यगर्भ साचार । <br>
अव्याकृत उभयां बिढार । कारणरूपत्वें ॥ २७ ॥ <br>
एवं हें जें चराचर । दिसतें भासतें समग्र । <br>
तें तें सर्वही पृथकाकार । अवयव शिवाचे ॥ २८ ॥ <br>
सप्तपाताळ चरण । जेथें त्रिविक्रमाचें अधिष्ठान । <br>
सप्तविध तयाचें लक्षण । विभागलें असे ॥ २९ ॥ <br>
पाताळ तें पादतळ । प्रपद तें रसातळ । <br>
गुल्फद्वय महातळ । तळातळ जंघा ॥ २३० ॥ <br>
जानुद्वय तें सुतळ । उरू अतळ आणि वितळ । <br>
जघनदेश महीतळ । विराट पुरुषाचें ॥ ३१ ॥ <br>
नभ नाभी हृदय नक्षत्रगण । ग्रीवा ते महर्लोक जाण । <br>
जनोलोक तो वदन । तपोलोक ललाट ॥ ३२ ॥ <br>
सत्यलोक तो मस्तक । हस्त जाणावा इंद्रलोक । <br>
अश्विनीदेव नासिक । कर्णरंध्र दिशा ॥ ३३ ॥ <br>
सूर्यलोक तो नयन । यमलोक दाढा कठीण । <br>
स्नेहकळा दंततीक्ष्ण । हास्य ते माया ॥ ३४ ॥ <br>
वडवानळ तें जठर । कुक्षी ते सप्तसमुद्र । <br>
पर्वत ते अस्थिमात्र । नाडी नद्या ॥ ३५ ॥ <br>
केश वृक्ष वायु श्वसन । रेत ते वृष्टी संपूर्ण । <br>
धर्म तो जाणिजे स्तन । अधर्म पृष्टी ॥ ३६ ॥ <br>
वृषण ते मित्रावरुण । प्रजापति ते शिश्न । <br>
लज्जा लोभ हे दोन । ओठ कोमळ ॥ ३७ ॥ <br>
मुख्य अंतःकरण तो विष्णु । चंद्रमा तो जाणिजे मनु । <br>
बुद्धि हें कमळासनु । साकार शिवाची ॥ ३८ ॥ <br>
जयाचें चित्त नारायण । अहंकार हा रुद्र आपण । <br>
एवं झाले हें अंतःकरण । आतां इंद्रियें ऐका ॥ ३९ ॥ <br>
वाचा अग्नि हे प्रसिद्ध । ते चौप्रकारें चारी वेद । <br>
परा पश्यंति मध्यमा विशुद्ध । वैखरी चौथी ॥ २४० ॥ <br>
पाणि तोचि जाणिजे इंद्र । पाद तो वामन उपेंद्र । <br>
प्रजापति तोचि मेढ्र । जया शिवाचें ॥  ४१ ॥ <br>
गुद तोचि सूर्यनंदन । श्रोत्र हे अष्टदिशा पूर्ण । <br>
त्वचा वायु सूर्य नयन । जया देवाचे ॥ ४२ ॥ <br>
जिव्हा जयाची वरुण । अश्विनीदेव जयाचें घ्राण । <br>
एवं एकलाचि परीपूर्ण । सर्वदेवीं देव ॥ ४३ ॥ <br>
एवं पंचभूतें चारी खाणी । त्रैलोक्य हें दृश्यपणीं । <br>
आणि चंचलरूप देव मिळोनी । एकलें शिवत्व विलसे ॥ ४४ ॥ <br>
ऐसें असतां अल्पज्ञ जीव । बळें धरिती एकदेशी भाव । <br>
लहान थोर ठेवोनि नांव । भजती वेगळाले ॥ ४५ ॥ <br>
शैव म्हणती पशुपति । वैष्णव म्हणती विष्णुमूर्ति । <br>
गाणपत्य म्हणे गणपति । सौर ते सूर्य ॥ ४६ ॥ <br>
शाक्त म्हणती शक्ति । अन्य मल्लारादि म्हणती । <br>
भक्तमात्र भिन्नभिन्न भाविती । परी देव भिन्न नव्हे ॥ ४७ ॥ <br>
जैसा सर्व अवयवेंसी पुरुष । कोणी स्तवितां पावे संतोष । <br>
त्यांत एक हीन एक विशेष । वर्णितां संकोचे ॥ ४८ ॥ <br>
तुमचे नेत्र बहु चांगुले । परी नासिक ओखटें बैसलें । <br>
ऐसें बोलतां मन तुष्टलें । कीं क्षोभे पहा ॥ ४९ ॥ <br>
तैसाचि शिव थोर विष्णु सान । कीं विष्णु विशेष शिव हीन । <br>
ऐसें भावून करिती जे भजन । ते उभयही द्रोही शिवाचे ॥ २५० ॥ <br>
असो तया मंदमतियांचें । लक्षण पुढे बोलिजे वाचे । <br>
तस्मात् सर्व अधिकारी कैंचे । भक्त अथवा द्रोही ॥ ५१ ॥  <br>
असो ऐसा शिव जगद्‌गुरु । त्याचें रूपाचा सांगितला विस्तारु । <br>
आतां भजन पूजनाचा प्रकारु । बोलिजेल ॥ ५२ ॥ <br>
सहज देव परिपूर्ण । सहज पूजा होतसे आपण । <br>
भावनेनें करी जो समर्पण । तोचि लाहे फळाशीं ॥ ५३ ॥ <br>
पृथिवी अवघी लिंगाकार । अवघा लिंगाचा विस्तार । <br>
पूजासाहित्य प्रकार । शिवावेगळा कैंचा ॥ ५४ ॥ <br>
आपण भक्तही तयामाजी । जेवी लहरी समुद्रीं नसे दुजी । <br>
तेथें पूज्य पूजक ना पूजी । कोणी कवणा ॥ ५५ ॥ <br>
जळीं स्थळीं पाषाणीं । जनीं विजनीं कीं स्मशानीं । <br>
सर्वही स्थानें व्यापूनि । राहिला असे ॥॥ ५६ ॥ <br>
तेथें भक्त भावना करी । कीं अवघा शिव चराचरी । <br>
पदही ठेवितां भूमीवरी । शिवलिंगी पडे ॥ ५७ ॥ <br>
हातें जरी सारावें । तरी तें आंत बाहेर आघवें । <br>
तोंड जरी चुकवावें । तरी सन्मुखचि शिव ॥ ५८ ॥ <br>
आतां कोठें ठेवावा पाय । कोठें करूं मलसर्ग उपाय । <br>
तळीं उपरी देवराय । दाटला असे ॥ ५९ ॥ <br>
मग जाजावून भक्त । अवघा देहचि समर्पित । <br>
भिन्नपणाची मोडली मात । तेव्हां सुखी झाला ॥ २६० ॥ <br>
उत्तम अधम हें त्यागिलें । वंद्य निंद्य समूळीं गेलें । <br>
पापपुण्यावरी पडिलें । बिंदुलें सहज ॥ ६१ ॥ <br>
घट जैसा आकाशीं फिरे । तया आंत बाहेर गगन सारें । <br>
तेवी शिवभक्त वावरे । शिवामाजीं ॥ ६२ ॥ <br>
स्नान भोजन व्यापार । अथवा इंद्रियांचे व्यवहार । <br>
शिवविषयी शिव घेणार । विषयांलागीं ॥ ६३ ॥ <br>
शब्दविषयीं श्रोत्रीं ऐकतां । स्पर्शविषयीं त्वचेनें घेतां । <br>
रूपामाजी असोन देखता । नेत्रें शिवचि ॥ ६४ ॥ <br>
रसगंध शिव परिपूर्ण । रस आणि सुवास घे आपण । <br>
ऐसा शिवरूपीं शिव होऊन । भजे पूजी आप‌आपणा ॥ ६५ ॥ <br>
ऐसा सर्व व्यापार जागृतीचा । होतांही भेद नसे साचा । <br>
तेवीं स्वप्नींही स्वप्नभासाचा । वेगळा भाव नाहीं ॥ ६६ ॥ <br>
सुषुप्ति काळीं तो परिपूर्ण । देव भक्त असती अभिन्न । <br>
एवं तिहीं काळीं समाधान । याहून समाधि कोणता ॥ ६७ ॥ <br>
एवं जगामध्यें आपण । कीं आपणामध्यें जग संपूर्ण । <br>
तूं मी नुद्‌भवतां एकपण । शिवरूप शिवीं ॥ ६८ ॥<br>
समष्टि तादात्म्य हे पूजा । सांगितली अहो हे द्विजा । <br>
आतां पिण्ड तादात्म्य लोजा । ऐका कैशी ॥ ६९ ॥ <br>
आत्मा साक्षि शिवमूर्ति । आणि बुद्धि हेचि पार्वती । <br>
सेवाधारक प्राण असती । शरीर हें देऊळ ॥ २७० ॥ <br>
नैवेद्यादि पूजाविषय । निद्रा तोचि समाधि होय । <br>
प्रदक्षिणा तेचि चालती पाय । स्तोत्रें तें सर्व बोलणें ॥ ७१ ॥ <br>
एवं जें जें कर्म निपजे । तें तें शिवार्पणचि साजे । <br>
येणें रीति अखण्ड कीजे । शिवपूजा ऐशी ॥ ७२ ॥ <br>
शास्त्रीय अथवा लौकिक । जें जें कर्म घडे निःशंक । <br>
तें तें शिवरूपीं अचूक । प्राप्त होय ॥ ७३ ॥ <br>
घृत अग्निमाजीं पडिलें । कीं विप्रमुखीं समर्पिलें । <br>
तैसेंचि भूमीवरी जरी सांडलें । तरी अन्यथा नव्हे ॥ ७४ ॥ <br>
तस्मात् सांडलें कीं गाहाळलें । वस्तुजात आलें कीं गेलें । <br>
कवण दिधलें कीं घेतलें । परी तें शिवामाजी ॥ ७५ ॥ <br>
ऐशी भावना तो दृढ आहे । परी या माजींही तारतम्य पाहे । <br>
द्विजमुखेंच घालूं लाहें । अग्निमुखाहूनि ॥ ७६ ॥ <br>
सर्व समान हें तो खरें । परी सांगातीं घेऊं नये तीं माहरें । <br>
गायीचा चारा जो निर्द्धारें । तो गाढवा घालों नये ॥ ७७ ॥ <br>
गायीपुढें ठेविलें पक्वान्न । आणि ब्राह्मणा समर्पिलें तृण । <br>
श्वानासी दिधलें आसन । साधूशी थारोळा ॥ ७८ ॥ <br>
ऐशी नव्हे समान दृष्टी । तरी तारतम्य असावें लोकधाटी । <br>
जेणें संतोष होय जयासाठीं । तेंचि केलें पाहिजे ॥ ७९ ॥ <br>
भावनेनें होय भावाद्वैत । परी नव्हेल द्रव्याद्वैत । <br>
आणि तैशी क्रिया अद्वैत । नव्हे सहसा ॥ २८० ॥ <br>
एवं भावनेनें एकत्व पहावें । परी क्रियेनें तारतम्यें आचरावें । <br>
अन्न ब्राह्मणा मुखींच घालावें । आणि गायीसी चारा ॥ ८१ ॥ <br>
तेवींच साधुसंत महानुभाव । हेंचि शिवपूजनाचे ठाव । <br>
इतर यथाशक्ति गौरव । ज्याचा त्यापरी राखावा ॥ ८२ ॥ <br>
अतीत अभ्यागत पूजन । तयासी यथानुशक्ति दान । <br>
तें तें होतसें शिवार्पण । अन्यथा नव्हे ॥ ८३ ॥ <br>
पदार्थ उंचनीच दिसती । परी भावनेनें समान होती । <br>
मुख्य शिवासी उपजे प्रीति । भावार्थ करितां ॥ ८४ ॥ <br></div><br clear="left">
<br>
<div class="shl2">

ऋद्धं किंचित्समादाय क्षुल्लकं जलमेव वा । <br>
यो दत्ते नियमेनासौ तस्मै दत्ते जगत्त्रयम् ॥ २४ ॥ <br></div><br clear="left">
<br>
<div class="ovi2">
रत्‍न माणिक्यादि उंच वस्तु । अथवा क्षुल्लक जलवस्तु । <br>
नियमें देतां शिव हा समस्तु । तया त्रैलोक्य देतसें ॥ ८५ ॥ <br>
त्यांतही उत्तम मध्यम कनिष्ठ । प्रकार असती ते ऐका स्पष्ट । <br>
तैसेंचि फलही उत्तम निकृष्ट । अधिकारासारिखें ॥ ८६ ॥ <br>
उत्तमाचा कैसा प्रकार । तोचि ऐकाहो तत्पर । <br>
शिवरूपामाजीं चराचर । कीं चराचरी शिव ॥ ८७ ॥ <br>
ऐसें हें ऐतेंचि असतां । मीपणाची तो मिथ्या वार्ता । <br>
तेथें कोण दाता कोण घेता । मीपणें वीण ॥ ८८ ॥ <br>
ऐशि बुद्धि हे दृढ असे । हातां पडलें तें देतसें । <br>
कोणी देतांही घेतसें । परी अभिमानें नाहीं ॥ ८९ ॥ <br>
हा उंच हा पदार्थ सान । ऐसें कदा न कल्पी मन । <br>
अदेय अग्राह्य पदार्थ कवण । कीं हें द्यावें न द्यावें ॥ २९० ॥ <br>
त्रैलोक्यींची संपत्ति जरी प्राप्त । तरी हर्षेना ज्याचें चित्त । <br>
कोणी बलात्कारें हरून नेत । तरी खेदची नाहीं ॥ ९१ ॥ <br>
अथवा सत्पात्रीं दान दिधलें । परी कल्पीना म्यां पुण्य केलें । <br>
मग आलें अथवा गेलें । शिवामाजीं ॥ ९२ ॥ <br>
जैसे पात्र भागीरथीचें । एखादें स्थळी उदक सांचे । <br>
तें ओहटूनि जातां ढीग वाळूचे । पडती आपोआप ॥ ९३ ॥ <br>
भागीरथीसी खंती नसे । तेवीं जीवन्मुक्ताची क्रीडा होतसे । <br>
हे देखोनि शिवही देतसे । समष्टि तादात्म्य दृढ ॥ ९४ ॥ <br>
आतां मध्यमाचें समर्पण । कांहीं एक बोलिजे लक्षण । <br>
आणि तयाप्रति त्रैलोक्य दान । शिव कैसा करी ॥ ९५ ॥ <br>
अवघा शिवचि हा बोध झाला । मग जो जो पदार्थ दृष्टीस आला । <br>
तो तो अर्पण करूं लागला । शिवामाजी ॥ ९६ ॥ <br>
छत्रें चामरें सिंहासनें । गज तुरंग सुखासनें । <br>
अथवा सुवर्णादि नाना रत्‍नें । दृष्टी पडतांचि समर्पी ॥ ९७ ॥ <br>
अथवा क्षुल्लक जल फूल । फळें शुष्क कीं रसाळ । <br>
नियमेंचि अर्पी सकळ । न्यूनाधिक भाव न होतां ॥ ९८ ॥ <br>
तयावरी शिव संतोषोनी । प्रवर्ततसे त्रैलोक्यदानीं । <br>
तो आवडता होय सर्वांलागुनी । कीं प्राणची हा त्रैलोक्याचा ॥ ९९ ॥ <br>
आतां कनिष्ट अधिकारी । तोहि अदेय परी दान करी । <br>
परी सर्वदां स्मरतसे अंतरीं । अमूक दिधलें म्हणोनि ॥ ३०० ॥ <br>
अमूल्य रत्‍नांदिक अर्पी । अथवा क्षुल्लक जलही समर्पी । <br>
आणि मनीं भावही कल्पी । कीं शरीर तेंही देईन ॥ १ ॥ <br>
स्त्री पुत्र आणि राज्यादि । कोणी न मागतां न म्हणे नेदी । <br>
दिधल्यावरी प्रवर्ते खेदीं । ऐसेंही नव्हे ॥ २ ॥ <br>
परी पुण्याभिमान उरला । तेणें मागुती जन्मासि आला । <br>
तो त्रैलोक्यपदींचा राजा झाला । शिवप्रसादें करूनी ॥ ३ ॥ <br>
तेथें कोणी करील कल्पना । कीं सानुकूल असतां प्रवर्ते दाना । <br>
तरी शिवभक्ति दैवहीना । घडे कैशी ॥ ४ ॥ <br>
राजयानें राज्य दिधलें । कीं कंगालानें सुडकें समर्पिलें । <br>
परी दोन्ही समान झालें । शिवालागीं ॥ ५ ॥ <br>
दृष्टी न पडे कदां रत्नां । आणि जळही द्यावया मिळेना । <br>
तेणें कैसें प्रवतावें पूजना । तेंचि एका श्लोकीं ॥ ६ ॥ <br></div><br clear="left">
<br>
<div class="shl2">

तत्राप्यशाक्तो नियमान्नमस्कारं प्रदक्षिणम् ॥ २५ ॥ <br>
यः करोति महेशस्य तस्मै तुष्टो भवेच्छिवः । <br></div><br clear="left">
<br>
<div class="ovi2">
दानासीही अशक्त जरी । मौनें नमस्कार प्रदक्षिणा करी । <br>
तयावरीही मदनारी । संतोष पावे ॥ ७ ॥ <br>
देव दानव मानव । पशु पक्ष्यादि गो अश्व । <br>
स्थावर जंगमादि सर्व । शिवरूपें वंदी ॥ ८ ॥ <br>
कन्या पुत्र कलत्र पाहे । उत्तमाधम म्हणोन लाहे । <br>
म्हणे हें तो शिवरूप आहे । यास्तव लोळे चरणीं ॥ ९ ॥ <br>
तैसाचि प्रदक्षिणा करी । शिवरूप पाहे चराचरीं । <br>
वंदनभक्ति हे निर्धारी । बोलिली असे ॥ ३१० ॥ <br>
वंद्य तेंचे वंदावें । निंद्य तें परतें सारावें । <br>
तयासी कैसे रीतीनें संभवे । अन्य भक्ति तें ऐका ॥ ११ ॥ <br></div><br clear="left">
<br>
<div class="shl2">

प्रदक्षिणास्वशक्तोऽपि यः स्वांते चिन्तयेच्छिवम् ॥ २६ ॥ <br>
गच्छन्समुपविष्टो वा तस्याभिष्टं प्रयच्छति । <br></div><br clear="left">
<br>
<div class="ovi2">
नमन प्रदक्षिणा जरी न करी । चालतां बैसतां निर्धारी । <br>
शिवरूप जो चिंती अंतरीं । तया इच्छीत शिव दे तो ॥ १२ ॥ <br>
जें जें दिसे तो तो शिव । तेथें न कल्पी रूपनांव । <br>
हा मनीं आवडीचा स्वभाव । देखिल्या ठायां सोंकें ॥ १३ ॥ <br>
बैसतां कीं चालतां । पदार्थमात्र नुद्‌भवे चित्ता । <br>
शिवरूपेंचि होय आठवितां । निदिध्यासरूपें ॥ १४ ॥ <br>
अभीष्ट तेंचि ज्ञानेंकडून । व्हावें चित्ताचें समाधान । <br>
जेथें समाधि उत्थान । नसे कदा ॥ १५ ॥ <br>
शिव होऊनि कृपावंत । ऐसें अभीष्ट तयां देत । <br>
मुख्य भावार्थाची असे प्रीत । सदाशिवासी ॥ १६ ॥ <br></div><br clear="left">
<br>
<div class="shl2">

चंदनं बिल्वकाष्ठस्य पुष्पाणि वनजान्यपि ॥ २७ ॥ <br>
फलानि तादृशान्येव यस्य प्रीतिकराणि वै । <br></div><br clear="left">
<br>
<div class="ovi2">
पदार्थ न म्हणे मोठा सान । बिल्वकाष्ठ पुष्पें चंदन । <br>
वनांतील फळमूळ जाण । शिवा प्रतिकर होती ॥ १७ ॥<br>
जे आपुले आपण उगवले । वृक्ष फळ मूळ दाटले । <br>
तें अन्यज ऐसें बोलिलें । ईशसृष्टरूपीं ॥ १८ ॥ <br>
पृथिवी अवघी लिंगाकार । सकळ वृक्षादि पूजाप्रकार । <br>
मनीं कल्पून शिव सुंदर । पूजिला ऐसा पाहतसे ॥ १९ ॥ <br>
ऐशी मानसपूजा जे होणें । शिवासी आवडता होय तेणें । <br>
तरी हें अति सुलभ करणें । असे साधकां ॥ ३२० ॥ <br></div><br clear="left">
<br>
<div class="shl2">

दुष्करं तस्य सेवायां किमस्ति भुवनत्रये ॥ २८ ॥ <br></div><br clear="left">
<br>
<div class="ovi2">
ऐशी सहज सेवा शिवाची । भुवनत्रयीं दुष्करता कैंची । <br>
एक भावना मात्र मनाची । सदृढ पाहिजे ॥ २१ ॥ <br>
दिसेल तें कल्पून वाहावें । आवडे तें आठवून समर्पावें । <br>
येथें दुःसंपाद्य असावें । पदार्थमात्र कवण ॥ २२ ॥ <br>
येथें न लगे कीं बहुधन । अथवा नको शरीराचा शीण । <br>
सहजपूजा घडे ध्यान । जें प्रीतिकर शिवा ॥ २३ ॥ <br>
सहज भावार्थें जे आवडती । तैसी सायासें नुपजें प्रीति । <br>
हेंचि बोलिजे यथा निगुती । एक श्लोकें कडोनी ॥ २४ ॥ <br></div><br clear="left">
<br>
<div class="shl2">

वन्येषु यादृशी प्रीतिर्वर्तते परमेशितुः । <br>
उत्तमेष्वपि नास्त्येव तादृशी ग्रामजेष्वपि ॥ २९ ॥ <br></div><br clear="left">
<br>
<div class="ovi2">
पूर्णकाम शिवाप्रति । वनफळ मुळादि जैसे आवडती । <br>
तेवीं ग्रामज उत्तम नावडती । जीवें केलें तें ॥ २५ ॥ <br>
सदाशिवा प्रिय आदर । भावार्थे न म्हणे अल्प फार । <br>
वन्यज ग्रामज पदार्थ मात्र । भावेवीण अप्रिय ॥ २६ ॥ <br>
नाना रत्‍नें अर्पिली । अथवा अन्नदानें समर्पिली । <br>
आणि मनीं फलाशा कल्पिली । तरी तेंही व्यर्थ ॥ २७ ॥ <br>
फलाशेवीण कवणासी । करणेंचि नाहीं सायासी । <br>
जें जें करणें तें लौकिकासी । रक्षून करणें दांभिकत्वें ॥ २८ ॥ <br>
व्याही जांवई पाहुणे आले । त्यासवें ग्रामस्थ बोलाविले । <br>
त्यामध्यें पारणें फेडिलें । वेंकटेशाचें ॥ २९ ॥ <br>
कांहीं देवाचा होता नवस । त्यांत पोराचें केलें बारसें । <br>
ऐसें असोन बोले सायासें । म्हणे म्यां संतर्पण केलें ॥ ३३० ॥ <br>
तयामध्यें एखादा अतिथ । भोजन करूनियां जात । <br>
तेणें संतोषेना चित्त । तेव्हां फल तें कैचें ॥ ३१ ॥ <br>
तस्मात् कांहीं समर्पितां । अनादरें होय अप्रियता । <br>
अथवा भावेंविण आदरही करिता । व्यर्थचि जाय ॥ ३२ ॥ <br>
मैंदें जैसें सत्र घातलें । आलियासी आदरें पूजिलें । <br>
शेवटीं लुटोनियां घेतलें । जैशिया परी ॥ ३३ ॥ <br>
तेवीं तारतम्य करी सांग । संपादी जो आला प्रसंग । <br>
परी फलाशेचा अंतरीं रोग । तेणें शिव संतोषेना ॥ ३४ ॥ <br>
यास्तव ग्रामज विषय नावडती । आवडे तरी तैशी नुपजे प्रीति । <br>
जेवीं भावार्थे वनफळें अर्पितीं । तीं होतीं अतिप्रिय ॥ ३५ ॥ <br>
दिवस पंध्रा वनफलां वेंचिलें । पारणें सोडावें हें मनीं धरिलें । <br>
इतुक्यामध्यें अतिती आले । म्हणती आम्हां अन्न देईं ॥ ३६ ॥ <br>
आपण तरी उपवासी मरे । म्हणे आश्रमा येणें केलें शंकरें । <br>
यास्तव धांवोनिया सामोरें । चरणीं लोळे गडबडा ॥॥ ३७  <br>
म्हणोन बैसवी आदरें । पूजा करी हर्षोन अंतरें । <br>
फळमूळें अर्पोनि समग्रें । अतिथी तृप्त करी ॥ ३८ ॥ <br>
ऐशिया आदरें जें समर्पण । तेणें संतोषे उमारमण । <br>
म्हणें यादिया उपकारा उत्तीर्ण । मी कैसा होऊं ॥ ३९ ॥ <br>
या उपकाराचें ओझें मजला । न सोसवे बहु भार झाला । <br>
यास्तव निजकैवल्य तयाला । ज्ञानद्वारां देतसे ॥ ३४० ॥ <br>
तस्मात् पूर्वील अनधिकारी । तेही भावार्थें होती अधिकारी । <br>
तयां गीतार्थ होय झडकरी । गुरुमुखें सुलभ ॥ ४१ ॥ <br>
एवं झालें जें निरूपण । ध्वनितें शिवरूपाचें केलें कथन । <br>
त्यांत पूजा प्रकार विधान । तें हीं सांगितलें ॥ ४२ ॥ <br>
आणि कैसें शिवाचें कृपाळुत्व । कीं भक्तासी अर्पी आपलें निजत्व । <br>
शेखीं अदेय जें गुरुत्व । तेंही समर्पी ॥ ४३ ॥ <br>
ऐसा देव दूजा कोण । कीं निजपद दे दासां लागून । <br>
हें गुरुत्वाचें भूषण । गुरुसीच साजे ॥ ४४ ॥ <br>
ऐसा देव हा अव्हेरिती । अन्य देवां जे भजों जाती । <br>
तयां मंदमतियांची खंती । अंतरी थोर वाटे ॥ ४५ ॥ <br></div><br clear="left">
<br>
<div class="shl2">

तं त्यक्त्वा तादृशं देवं यः सेवेतान्यदेवताम् । <br>
स हि भागीरथीं त्यक्त्वा काङ्क्षेद मृगतृष्णिकाम् ॥ ३० ॥ <br></div><br clear="left">
<br>
<div class="ovi2">
ऐसा थोरला देव हा टाकून  । जे सेविती अन्य देवांलागून । <br>
जैसें भागीरथीतें अव्हेरून । मृगजळ इच्छिती ॥ ४६ ॥ <br>
मुख्य या वेदान्त विषयासी । गुरुचि देव सच्छिष्यासी । <br>
तोचि शिव हा निश्चयेसी । सांकार निराकार रूपें ॥ ४७ ॥ <br>
सर्व देव ज्याचे अंगभूत । आणि भूतभौतिक समस्त । <br>
एवं सर्वपणेंसी विराजत । शिवगुरुत्व एकलें ॥ ४८ ॥ <br>
ऐसा एकपणा हा सांडिती । भिन्नभिन्न देवासी कल्पिती । <br>
हा इतुका देव म्हणोनि भजती । किंचिज्ञ जीव ॥ ४९ ॥ <br>
एक म्हणती विष्णु थोर । तोचि पूज्य अपूज्य येर । <br>
एक रुद्ररूपें शंकर । अन्य त्यागें भजती ॥ ३५० ॥ <br>
एक पूजिती चतुरानना । एक सेविती गजवदना । <br>
एक ते सूर्यनारायणा । प्रत्यक्ष भाविती ॥ ५१ ॥ <br>
एक म्हणती जलधर । स्वाधीन ज्याचे तो पूजावा इंद्र । <br>
एज म्हणती शीतलकर तो चंद्र । सर्व जनांसी ॥ ५२ ॥ <br>
एक म्हणती अंतीं दंडकर्ता । तो यमधर्म भजावा तत्त्वतां । <br>
एक म्हणती कुबेर पूजितां । बहु धन देईल ॥ ५३ ॥ <br>
एक म्हणती पूजितां वरुणा । सर्व रस देईल आपणा । <br>
एक म्हणती प्रसन्न करावें वामना । इंद्रपद त्या आधीन ॥ ५४ ॥ <br>
एक म्हणती वायु मुख्य प्राण । एक म्हणती साह्य करावा अग्न । <br>
एक म्हणती अवतार कृष्ण । एक रामासी भजती ॥ ५५ ॥ <br>
मत्स्य कूर्म वराहमूर्ति । नृसिंह भार्गव बौद्धा भजती । <br>
एक म्हणती कलंकी जीमूती । पुढें होणार तो भजावा ॥ ५६ ॥ <br>
हें असो एक म्हणती । पृथ्वीसी जे एकभावें पूजिती । <br>
ते सर्व फळांसी लाहती । यश कीर्ती प्रताप ॥ ५७ ॥ <br>
ऐसें अन्य देवांचे भजन । जैसें मृगजलांचें पान । <br>
तेणें कधींही तृष्णाहरण । नव्हे कवणा ॥ ५८ ॥ <br>
तेवीं अन्य देव अन्यत्वें भजतां । कैवल्यमुक्ति नव्हे तत्त्वतां । <br>
ऐसें ऐकून शौनक सूता । प्रश्न करिते झाले ॥ ५९ ॥ <br>
कोण्याही देवासी नमस्कारिलें । तें एक शंकरासी पावलें । <br>
आकाशातून पाणी जें पडलें । तें समुद्रीं मिळे ॥ ३६० ॥ <br></div><br clear="left">
<br>
<div class="shl2">

संमति श्लोक : <br>
आकाशात्पतितं तोयं यथा गच्छति सागरं । <br>
सर्व देव नमस्कारः केशवं प्रतिगच्छति ॥ १ ॥ <br></div><br clear="left">
<br>
<div class="ovi2">
वाक्य हें ऐसें असतां । येथें कां दिसे विषमता । <br>
अन्य देवासी भजतां । मुख्य देवा न पवे कां ॥ ६१ ॥ <br>
ऐशा आशंकेचे उत्तर । सूत देता झाला सुंदर । <br>
येथें साधकें निरुत्तर । होऊन ऐकावें ॥ ६२ ॥ <br>
हा सर्वपणा कोणावरी उठिला । तो देव पाहिजे ओळखिला । <br>
मग तो तृणासी जरी भजिन्नला । ते मुख्य देवा पावे ॥ ६३ ॥ <br>
विष्णु अथवा शंकर । अथवा अन्य देवांचे प्रकार । <br>
परी भावनेसी सर्वेश्वर । एकचि ऐसें पाहिजे ॥ ६४ ॥ <br>
ऐसें नसतां भिन्नभिन्न । उगेंचि कल्पिती थोर सान । <br>
एकदेशी भजतां जाण । तेणें सर्व सिद्धि कैंची ॥ ६५ ॥ <br>
उष्ण न लागावें अणुमात्र । यास्तव जन करिती मंदिर । <br>
त्यांतील किलच घेतां शिरावर । छायासुख कैचें ॥ ६६ ॥ <br>
तैसें समष्टिरूप देवा सांडूनी । एकदेशी देवा भजती मनीं । <br>
कैवल्यमुक्तीचें फळ त्या लागूनी । नव्हे कदां ॥ ६७ ॥ <br>
येथें ही शंका करितील थोर । कीं धाकुटे देव असोत येर । <br>
परी मोठे विष्णु शंकर । त्यांचें भजनें फळ लाहिजे ॥ ६८ ॥ <br>
सान म्हणोनि किलच सांडिली । मोठी लग शिरीं घेतली । <br>
तेणें छायेची विश्रांती झाली । हें तो न घडे ॥ ६९ ॥ <br>
तस्मात् अवघा एक देव न कळतां । एकदेशी विष्णु शिवातें भजतां । <br>
मुक्तीचें फळ न ये हातां । हें सत्य सत्य जाणावें ॥ ३७० ॥ <br>
यास्तवे मुमुक्षूसी निरवणें । कीं सर्व एकात्मवें पाहणें । <br>
जैसें सर्वालंकारामाजीं सोनें । एकचि असे ॥ ७२ ॥ <br>
एकदेशित्वें जे भजती । ते तिन्ही मुक्ती जरी लाहती । <br>
परी ते मुख्य फला आंचवती । हें विचारोत साधक ॥ ७१ ॥ <br>
जया ऐक्यभक्तीची चाड । तेणें अन्याची न धरावी भीड । <br>
एकला शिवगुरू घबाड । सर्वीं सर्वपणीं ॥ ७३ ॥ <br>
ऐसें असतां जे करंटे । सत्य मानिती असतां खोटें । <br>
पडती जाऊन कडकडाटें । संसृतीमाजी ॥ ७४ ॥ <br>
हें असो अन्य देवां भजती । ते कांही विषयफळें लाहती । <br>
याही हून जे मंदमति । भजति कैसे ऐका ॥ ७५ ॥ <br>
नाना क्षेत्रीं नाना प्रतिमा । तेथील थोर ऐकोनि महिमा । <br>
जाऊन पूजिती धरून प्रेमा । मुख्य शिवरूप नेणोनी ॥ ७६ ॥ <br>
बदरीनारायण बदरीकेदार । काशीमाजी विश्वेश्वर । <br>
उज्जयिनीचा महाकालेश्वर । घृष्णेश्वर वेरुळी ॥ ७७ ॥ <br>
गंगाउगमीं त्र्यंबकेश्वर । वैद्यनाथ भीमाशंकरा । <br>
नागनाथ ॐकारेश्वर । श्रीशैल मलिकार्जुन ॥ ७८ ॥ <br>
अयोध्या द्वारका मथुरापुरी । तेथेंही देव शिलाधारी । <br>
ऐशीं उदण्ड क्षेत्रें पृथिवीवरी । बोले ऐसा कवण ॥ ७९ ॥ <br>
व्यंकटेश मल्लार भैरव । ओंढ्या जगन्नाथ विठोबा देव । <br>
झोटिंग वेताळ देवी देव । नवचे बोलिलें ॥ ३८० ॥ <br>
हे प्रत्यक्ष घडोनि केले । ब्राह्मणीं वेदमंत्रें प्रतिष्ठिले । <br>
ऐसें जाणुनही भजों लागले । म्हणती चुकतां देव कोपती ॥ ८१ ॥ <br>
जो अनंत ब्रह्माण्डॆं भरोनि उरला । तो एके संबळींत सांठविला । <br>
बळेंचि बांधोनियां ठेविला । गांठी देवोनि ॥ ८२ ॥  <br>
सर्व पृथिवी असतां लिंगाकार । मातीची लिंगें करिती साचार । <br>
बाण शालिग्राम अपार । देव्हारियां पूजिती ॥ ८३ ॥ <br>
एक गुंडे वेंचूनि आणिती । चिरगुटांत घालूनि दंडीं बांधिती । <br>
कोणाच्या दृष्टी पडतां म्हणती । आम्हां प्रायश्चित्त पडे ॥ ८४ ॥ <br>
कवणें काळीं देव हरपला । आतां अन्न घेणें नाहीं मजला । <br>
निग्रह करूनि प्राण दिधला । तरी तेथें देव कैंचा ॥ ८५ ॥ <br>
एक दोरासी गांठी देउनी । पूजिताती दंडी बांधूनी । <br>
एक शालिग्राम मुखीं ठेवूनी । पूजिती आदरें ॥ ८६ ॥ <br>
एक गाद्याचा चांदवे आंथरिती । पक्ष्याचीं अंडीं वरतीं बांधिती । <br>
हाचि देव आमुचा म्हणती । अवयवहीन निराकार ॥ ८७ ॥ <br>
असो जितुके देव तितुक्या मूर्ती । अचळ चंचलत्वें स्थापिती । <br>
ऐसें सांगावें तें किती । अंत नलगे ॥ ८८ ॥ <br>
एक देव अन्न खातो । एक देव सुखें डोलतो । <br>
एक म्हणती देव बोंबलतो । कांहीं संकट पडतां ॥ ८९ ॥ <br>
एके देवे दरवडा पीटिला । एक म्हणती देव हरपला । <br>
उपोषण करितां माघारां आला । भक्तांसाठीं ॥ ३९० ॥ <br>
असो जयासी करणें हित । तेणें त्यागावें हें समस्त । <br>
धरुनि साधूची संगत । मुख्य देव तो शोधावा ॥ ९१ ॥ <br>
मृगजळ पानें तृषा न हरे । तैसे देव हे पूजितां सारे । <br>
एक देव साचोकारें । संतांवीण सांपडेना ॥ ९२ ॥ <br>
हें असो अवघा हा देव । जरी ऐकून ठेविला भाव । <br>
परी आपुली असतां वेगळीव । भक्ति न घडे ॥ ९३ ॥ <br>
तेणेंही भागीरथी त्यागून । मृगजळाचें केलें पान । <br>
मा पाषाण देवाचें पूजन । निरर्थक कां न म्हणावें ॥ ९४ ॥ <br>
अस्ति भाति प्रिय नोळखितां । शिवरूप पाहे जगा समस्ता । <br>
मुख्य फळ तयाचेही हातां । न ये कल्पान्तीं ॥ ९५ ॥ <br>
तेंचि असो सच्चिद्‌रूप । त्याहुन भिन्न उरे आपण अल्प । <br>
तेणेंही मृगजळाचें माप । पदरीं घेतलें ॥ ९६ ॥ <br>
मग अन्य अन्यत्वें जे पाहती । तयां मृगजल म्हणतां काय भीति । <br>
असो तया मंदमतियांची खंती । एक श्लोकें बोलिजे ॥ ९७ ॥ <br></div><br clear="left">
<br>
<div class="shl2">

किंतु ययास्ति दुरितं कोटिजन्मसु संचितम् । <br>
तस्य प्रकाशते नायमर्थो मोहान्धचेतसः ॥ ३१ ॥ <br></div><br clear="left">
<br>
<div class="ovi2">
हा उघड अपरोक्ष अर्थ ऐसा । मोह अंधाशी न कळे कैसा । <br>
कोटि जन्माचे पापाचा फांसा । पडिला असे जयासी ॥ ९८ ॥ <br>
अर्थ म्हणिजे मागें बोलिलें । जें प्रत्यक्ष शिवाचें रूप केलें । <br>
दुजेवीण एकलें संचलें । अस्ति भाति प्रियात्मक ॥ ९९ ॥ <br>
जीवही त्याहून नसे भिन्न । तस्मात् शिवरूपचि आपण । <br>
हें पुढें असे बोलणें । प्रसंगानुसार ॥ ४०० ॥ <br>
तस्मात् प्रत्यक्ष ऐसा अर्थ । कीं आपणचि अंगें शिव समर्थ । <br>
आपणावीण दुजा पदार्थ । किमपि नाहीं ॥ १ ॥ <br>
ऐसें असतां या जनांसी । झांपडी नेत्रां पडली कैशी । <br>
मोहांधकार चित्तासी । सदृढ झाला ॥ २ ॥ <br>
तस्मात् अनंत कोटीचें जन्मार्जित । पापाचें झालें संचित । <br>
यास्तव प्रगटार्थ न प्रकाशत । शास्त्रें सांगत असतांही ॥ ३ ॥ <br>
तया पापाचें वर्णन । कांहीं एक करूं गणन । <br>
जें जीवा नवचे उल्लंघन । कल्पांतींही ॥ ४ ॥ <br>
जीव हा शिवरूपचि असतां । अज्ञानें आली जीवत्वता । <br>
तेणें लागली देह अहंता । मी देह किंचिज्ञ ॥ ५ ॥ <br>
आहे तें शिवत्व गेलें । नाहें तें जीवत्व उद्‌भवलें । <br>
ऐसें अज्ञान मायेनें केलें । एकाचे एक ॥ ६ ॥ <br>
असो मी देहस्फूर्ति होतां । क्षणें ब्रह्महत्या कोटिशता । <br>
आणि गोहत्यादि अनंता । सर्वही पापें घडतीं ॥ ७ ॥ <br>
ऐसे अनंत जन्म गेले । मी देह म्हणतांचि मेले । <br>
तया पापाचे ढीग झाले । किती हे न कळती ॥ ८ ॥ <br>
येणें रीतीं मागील संचित । पुढें मी देह म्हणोनि वर्तत । <br>
ऐसें जे मोहांधकारें व्याप्त । त्यासी अर्थ प्रकाशे कैसा ॥ ९ ॥ <br>
आपण अपरोक्ष शिव नेणती । अथवा परोक्षत्वेंही न जाणती । <br>
उगेचि पाषाणादि पुजों जाती । देव देव म्हणोनि ॥ ४१० ॥ <br>
रज्जूवरी सर्प भाविला । तो जैसा दुःखद झाला । <br>
अथवा हार जरी कल्पिला । तोचि सुख दे कोठोनि ॥ ११ ॥ <br>
मुळीं असज्जड दुःखात्मक । नामरूप हें निश्चयात्मक । <br>
येथें सुखही कल्पितां अवश्यक । दुःखची होईल ॥ १२ ॥ <br>
असो आम्हां अज्ञानासी । काज नसे बोलावयासी । <br>
जे जे कर्में करिती जैशीं । फळेंही पावती तैशीं ॥ १३ ॥ <br>
परी मुमुक्षु अथवा साधक । जे मोक्षमार्गींचे पाईक । <br>
तयांसी प्रार्थितों अवश्यक । महानेटें गर्जोनि ॥ १४ ॥ <br>
कीं नामरूप अवघें सांडावें । जें का मायिक स्वभावें । <br>
शिवत्त्व शिवरूपें पहावें । अभिन्नपणें ॥ १५ ॥ <br>
जीवेश ऐक्य अर्थाप्रति । गर्जत असती अनंत श्रुती । <br>
तस्मात् माझी कल्पित युक्ति । न माना सहसा ॥ १६ ॥ <br>
येथें जो अविश्वास मानी । तया चुकेना जन्मयोनि । <br>
विश्वास धरी जो अर्थालागुनी । तो येचि देहीं मुक्त ॥ १७ ॥ <br>
येथें कोणता गा सायास । कांहीं दुर्घट नव्हे अभ्यास । <br>
एक सदृढ निदिध्यास । लागला पाहिजे ॥ १८ ॥ <br></div><br clear="left">
<br>
<div class="shl2">

न कालनियमो यत्र न देशस्य स्थलस्य च । <br>
यत्रास्य चित्तं रमते तस्य ध्यानेन केवलम् ॥ ३२ ॥ <br></div><br clear="left">
<br>
<div class="ovi2">
न लगे काल देश आसन । नियम अथवा एकाग्रमन । <br>
जैसें जैसें चित्ताचें रंजन । तेवी केवल ध्यान करावें ॥ १९ ॥ <br>
स्नान संध्या अनुष्ठान । जप अथवा यज्ञ हवन । <br>
येथें पाहिजे नियमन । कालदेशादि ॥ ४२० ॥ <br>
अमुक कार्यासी अमुक काल । अमुक देश अमुक स्थळ । <br>
पूर्वोत्तर दिशाही केवळ । तेथें एकांतीं बैसावें ॥ २१ ॥<br>
तैसें ध्यानासी न लगे । बैसे कीं व्यवहारी वागे । <br>
ध्येयीं मनाचें अनुसंधान लागे । या नांव ध्यान ॥ २२ ॥ <br>
प्रातःकाळींच करावें । आणि सर्वदा कां विस्मरण पडावें । <br>
यास्तव काळनेम न संभवे । सहज ध्यानासी ॥ २३ ॥ <br>
अमुक देशीं अमुक स्थळीं असतां । तेथें स्थिरत्व करावें चित्ता । <br>
ऐसा निर्बंध नको तत्त्वतां । अनुसंधान मात्र रहावें ॥ २४ ॥ <br>
येथें सामुग्री तरी कासया । कीं अमुक पाहिजे ध्यान उपाया । <br>
नातरी समान असावी काया । अथवा नेत्र झांकणें नको ॥ २५ ॥ <br>
दृष्टीस पडेल तें पहावें । उठती शब्द ऐकावे । <br>
परंतु नामरूप जाणोन त्यागावें । घ्यावें अस्ति भाति प्रियत्व ॥ २६ ॥ <br>
जागृति झालियापासून । झोप येईल परतोन । <br>
तावत्काल राखावें स्मरण । निदिध्यास रूपें ॥ २७ ॥ <br>
यावत्काल शारीरीं प्राण । तों काल न सोडी ध्यान । <br>
ऐसा निश्चय मनीं करून । योषाजारापरी ध्यावें ॥ २८ ॥ <br>
जार स्त्रीचा घर धंदा । यथायुक्त होय सदा । <br>
मन लागे जाराचे छंदा । रतिसुख रूपें ॥ २९ ॥ <br>
तैसें सर्व व्यवहार करितां । शिवरूप आठवे चित्ता । <br>
येथें श्रम तो केउतां । साधकासी होय ॥ ४३० ॥ <br>
आतां शिवरूप मानसें । स्वात्मत्वें घ्यावें कैसें । <br>
तेंचि निरूपण कांहींसें । श्लोकार्धें करूं ॥ ३१ ॥ <br></div><br clear="left">
<br>
<div class="shl2">

आत्मत्वेन शिवस्यासौ शिवसायुज्यमाप्नुयात् । <br></div><br clear="left">
<br>
<div class="ovi2">
सच्चिदानंद शिव ब्रह्म । तो मी निजांगें आत्माराम । <br>
ऐसिया ध्यासें पुरुषोत्तम । पावेल अढळु ॥ ३२ ॥ <br>
शिवरूपीं अज्ञानवशें । जगादि हें उद्‌भवलें असे । <br>
मी देह हेंही धरिलें मानसें । ब्रह्म निजांगें असोनि ॥ ३३ ॥ <br>
कोणी एक पुरुष निजेला । दिव्य पलंगी एकला । <br>
तो स्वप्नीं अत्यंज झाला । भीक मागूं लागे ॥ ३४ ॥ <br>
तैसा ब्रह्मचि हा असोन । विस्मरणें होय हें अज्ञान । <br>
तेंचि जाहले कारण । देहद्वयासी ॥ ३५ ॥ <br>
निद्रिस्था विसरोन अंतरीं । भीक मागे दारोदारीं । <br>
तेथें सुखदुःखें शिणे भारी । आणि भावी मी करंटा ॥ ३६ ॥ <br>
तैसा मी ब्रह्म तरी नव्हें । तरी मी कोण गा ऐसें पाहे । <br>
तंव पुढें देखिला देह । त्याशींच मी म्हणो लागे ॥ ३७ ॥ <br>
मी म्हणतां उठली स्फूर्ती । सप्तदश प्रकार तयेचे होती । <br>
तयासी सूक्ष्मदेह म्हणती । जेणें स्थूल निर्मिला ॥ ३८ ॥ <br>
एक चंचलत्व विभागलें । तेंचि पंचधा प्राण नांव पावले । <br>
त्यांत जाणतेपण स्फुरलें । तेंही दो प्रकारीं ॥ ३९ ॥ <br>
होय नव्हे संशयात्मक । हेंचि मनाचें रूपक । <br>
निश्चयचि हा करी अमुक । तेचि बुद्धि ॥ ४४० ॥ <br>
अंतरीं मी मी जें स्फुरे । तेचि बुद्धि जाणावी विचारें । <br>
हें हें म्हणावया ये बाहेरें । हेंचि रूप मनाचें ॥ ४१ ॥ <br>
पंच प्राणाच्या सहवासें । मनोवृत्ति बाहेर येतसे । <br>
तयाचीं द्वारें असतीं दशें । तेचि दशेंद्रियें ॥ ४२ ॥ <br>
शब्दादि विषयां जाणती । तयांसीं ज्ञानेंद्रियें म्हणती । <br>
वचनादि क्रिया जी करिती । तींच कर्मेंद्रियें ॥ ४३ ॥ <br>
एवं प्राण आणि दशेंद्रियें । आणीक मन बुद्धि द्वय । <br>
या सत्रा तत्त्वांचा समुदाय । लिंगदेह बोलिजे ॥ ४४ ॥ <br>
लिंगदेह हाचि किडा । तेणें स्थूल निर्मिला कवडा । <br>
त्यांत राहूनिया कोडा । व्यापार करी ॥ ४५ ॥ <br>
मंदिर करूं हें मनीं धरितां । आकारु अंतरीं जो होता । <br>
तोचि प्रगटे हातें करितां । स्पष्ट विषय दृष्टीचा ॥ ४६ ॥ <br>
तेंवीच हेतु सूक्ष्म देहाचा । गुप्त होता भास आभासाचा । <br>
प्रगटतां आकारु स्थूलाचा । स्पष्ट दिसूं लागे ॥ ४७ ॥ <br>
तस्मात् हें कल्पनेचें निर्मित । भिन्न देहद्वय दिसूं लागत । <br>
या दोहींचें बीज विख्यात । जें निजरूप न कळणें ॥ ४८ ॥ <br>
तया नेणिवेचा जो अभिमान । धर्त्यासि नांव आलें प्राज्ञ । <br>
तोचि जीव चंचलीं व्यापून । तादात्म्य पावे ॥ ४९ ॥ <br>
चंचल अहंतेची स्फूर्ति । तोचि तैजस नामें विख्याती । <br>
पुढें मी देह धरितां प्रतीति । विश्व नाम पावला ॥ ४५० ॥ <br>
असो पिंड तादात्म्यामुळें । शुद्धचि जीवत्वासी पावलें । <br>
तेंवीच ब्रह्माण्ड तादात्म्यामुळें कल्पिलें । शिव हे अभिध्नान ॥ ५१ ॥ <br>
भिन्न भिन्न कारणें समस्त । तेंचि समष्टि रूपीं अव्याकृत । <br>
तयाचें अभिमानें पावत । रुद्र नाम ऐसें ॥ ५२ ॥ <br>
सर्वांचे सूक्ष्म देह मेळविजे । तयासी हिरण्यगर्भ बोलिजे । <br>
तया अभिमानें नांव पाविजे । विष्णु ऐसें ॥ ५३ ॥ <br>
भिन्न भिन्न जितुके पिण्ड । एकत्र करितां नाम ब्रह्माण्ड । <br>
तयाचा अभिमान धरी वाड । तो चतुराननु ॥ ५४ ॥ <br>
ऐसें पिण्ड ब्रह्माण्ड कल्पिलें । एकचि असतां भिन्न भाविलें । <br>
मी इतुकाचि मजसी लागले । जन्ममरण धर्म ॥ ५५ ॥ <br>
मी नियम्य तो नियंता । मी भ्राम्य तो भ्रमविता । <br>
मी पापपुण्याचा असें कर्ता । तो प्रेरक कर्माचा ॥ ५६ ॥ <br>
मजसी दुखदुःखाचे असती भोग । तो तरी सदां असे असंग । <br>
एवं कल्पोनिया केले विभाग । जीव शिव रूपें दोन ॥ ५७ ॥ <br>
एवं न कळणें निजरूपाचें । हेंचि कारण जन्म मृत्यूचें । <br>
यासी झालें पाहिजे साचें । यथार्थ ज्ञान ॥ ५८ ॥ <br>
स्वप्नामाजी जो अंत्यज झाला । तेणें स्मरावें मी तो निजेला । <br>
तेंवी शिवोहं आपणाला । जीवें स्मरावें ॥ ५९ ॥ <br>
निजेलिया स्मरतांच क्षणीं । अंत्यजपणाची हानि । <br>
तेंवी स्वात्मत्वें धरितां ध्यानीं । जीव शिवरूप होय ॥ ४६० ॥ <br>
पिण्ड हे अस्थिमांसाचे । तेंवी ब्रह्माण्ड पंचभूतांचे । <br>
या उभयांसी अस्तित्व जयाचें । शिवोहं शिवोहं ॥ ६१ ॥ <br>
पिंडीं अवस्था जागृती । ब्रह्माण्डीं अवस्था उत्पत्ति । <br>
उभय साक्षी स्वयंज्योति । शिवोहं शिवोहं ॥ ६२ ॥ <br>
जागृतीचा विश्वाभिमान । तोचि ब्रह्माण्डीं चतुरानन । <br>
साक्षी उभयां विलक्षण । शिवोहं शिवोहं ॥ ६३ ॥ <br>
स्थूल भोग असे स्थूलासी । भ्रांतीनें धरिलें होतें त्यासी । <br>
भ्रांति जातांचि अविनाशी । शिवोहं शिवोहं ॥ ६४ ॥ <br>
पायु इंद्रिय हें पिण्डीं । तोचि यमधर्म ब्रह्माण्डीं । <br>
या क्रियेसी ज्याची प्रौढी । शिवोहं शिवोहं ॥ ६५ ॥ <br>
पिण्डीं उपस्थ भोगी रति । उत्पत्तीकर्ता प्रजापति । <br>
उभयां जयाची शक्ति । शिवोहं शिवोहं ॥ ६६ ॥ <br>
पादेंद्रिय क्रियागमन । तोचि ब्रह्माण्डीं वामन । <br>
हे जयाचेनि भासमान । शिवोहं शिवोहं ॥ ६७ ॥ <br>
ग्रहण दानात्मक पाणि । तोचिं ब्रह्माण्डीं वज्रपाणि । <br>
यासी सत्ता स्फुरद्‌रूपता जयाचेनि । शिवोहं शिवोहं ॥ ६८ ॥ <br>
परादिका वाचा चारी । तो ब्रह्माण्डीं अग्नि निर्धारी । <br>
या शब्दार्थरूपें जो उभारी । शिवोहं शिवोहं ॥ ६९ ॥ <br>
घ्राण सुगंधातें निवडी । अश्विनीदेव तो ब्रह्माण्डीं । <br>
सत्ता स्फुरता ज्याची प्रौढी । शिवोहं शिवोहं ॥ ४७० ॥ <br>
जिव्हा रसस्वाद घेतसे । ब्रह्माण्डीं वरुणनामा असे । <br>
जयाचे चिद्रू पें हें भासे । शिवोहं शिवोहं ॥ ७१ ॥ <br>
चक्षु इंद्रिय हेंचि पिण्डीं । तोचि प्रसिद्ध सूर्य ब्रह्माण्डीं । <br>
उभय प्रकाशक जो परवडी । शिवोहं शिवोहं ॥ ७२ ॥ <br>
त्वगेंद्रिय स्पर्शानुकारें । ब्रह्माण्डीं वायु हा वावरे । <br>
या उभयां ज्याचेनि ज्ञान स्फुरे । शिवोहं शिवोहं ॥ ७३ ॥ <br>
श्रोत्रें शब्दासी ऐकणें । तेंचि ब्रह्माण्डीं दिशा होणें । <br>
हें जयाचेनि भासमाने । शिवोहं शिवोहं ॥ ७४ ॥ <br>
प्राणापान उदान । व्यान चौथा पांचवा समान । <br>
हे व्यवहार चालती जेणें । शिवोहं शिवोहं ॥ ७५ ॥ <br>
संकल्प विकल्प मनाचें रूप । क्षय वृद्धयात्मक तोचि उडुप । <br>
ज्याचें प्रकाशें हे प्रकाश रूप । शिवोहं शिवोहं ॥ ७६ ॥ <br>
बुद्धि निश्चया अति चतुर । तो ब्रह्माण्डीं सवित्रीवर । <br>
यया साक्षी जो चिन्मात्र । शिवोहं शिवोहं ॥ ७७ ॥ <br>
एवं सत्रा कलात्मक लिंग । तेणेंचि हिरण्यगर्भ सांग । <br>
यासी अधिष्ठान जो असंग । शिवोहं शिवोहं ॥ ७८ ॥ <br>
स्वप्नावस्था पिण्डीं उमसे । तेंचि ब्रह्माण्डीं पालन असे । <br>
हा जयावरि भ्रम भासे । शिवोहं शिवोहं ॥ ७९ ॥ <br>
स्वप्नाचा तैजस अभिमानी । तोचि विष्णु चक्रपाणी । <br>
हे जयावरी दिसती दोन्ही । शिवोहं शिवोहं ॥ ४८० ॥ <br>
अज्ञानवशें कर्ता भोक्ता । तेंवीच ईश प्रेरक नियंता । <br>
याभ्रमा अधिष्ठान तत्त्वतां । शिवोहं शिवोहं ॥ ८१ ॥ <br>
न कळणें जें अज्ञान । तयासी बोलिजे कारण । <br>
जेथें अव्याकृत भासमान । शिवोहं शिवोहं ॥ ८२ ॥ <br>
बुद्धीचा लय ते सुषुप्ति । ब्रह्माण्डीं संहार तयासी म्हणती । <br>
लय साक्षी जे उरे ज्ञप्ति । शिवोहं शिवोहं ॥ ८३ ॥  <br>
तेणे अभिमान तोचि प्राज्ञ । ब्रह्माण्डीं रुद्र हा आपण । <br>
यासी अस्ति भाति प्रिय पूर्ण । शिवोहं शिवोहं ॥ ८४ ॥ <br>
एवं नामरूप मिथ्या भासे । पिण्ड ब्रह्माण्ड दोन्ही ऐसें । <br>
यांत सच्चिद्‌रूप जें असें । शिवोहं शिवोहं ॥ ८५ ॥ <br>
सर्पा अधिष्ठान दोरी । रजता आधार शिंप सारी । <br>
तेवीं अधिष्ठानरूप निर्धारी । शिवोहं शिवोहं ॥ ८६ ॥ <br>
एवं स्वात्मत्वें ध्यान ऐसें । यथामती बोलिलें कांहींसें । <br>
मुमुक्षु साधक धरितील मानसें । ते शिवसायुज्य पावती ॥ ८७ ॥ <br>
हेंचि तत्त्वाचें विवेचन । विवेकें आत्मत्व निवडणें । <br>
हेंचि मनन निदिध्यासन । ध्यानही हेंचि ॥ ८८ ॥ <br>
एवं अहं स्फूर्ती मुळीं उठली । तेचि देहाकारें परिणमली । <br>
तेणेंचि सत्यत्वें बाणली । प्रतीति जगाची ॥ ८९ ॥ <br>
जेवीं बहुत शून्यें घालितां । जमेसी न येती तत्त्वतां । <br>
पहिल्या शून्याशी फांटा फोडेतां । सर्व जमेस आली ॥ ४९० ॥ <br>
तैसें जग नामरूपात्मक । उद्‌भवलेंचि नाहीं सकळिक । <br>
मी देह स्फुरतांचि एक । सर्वही सत्य झालें ॥ ९१ ॥ <br>
शून्यासी फांटा जो फुटला । तो मागुती शून्यांत मेळविला । <br>
येर सर्व शून्यें असतां जमेला । ठाव नाहीं ॥ ९२ ॥ <br>
तेवीं अहंकाराची स्फूर्ती । जेथून होय उमटती । <br>
तेथेंचि घालावी मागुती । शिवोहं म्हणोनि ॥ ९३ ॥ <br>
अज्ञानें मी देह वाटलें । तोंच ज्ञानें मी ब्रह्म स्फुरलें । <br>
हेंचि जाणावें मागुतीं गेलें । जेथील तेथें ॥ ९४ ॥ <br>
मग पूर्ववत जग असतां । अथवा व्यवहार चालतां । <br>
पिण्ड ब्रह्माण्डा न ये सत्यता । कवणेंही काळीं ॥ ९५ ॥ <br>
अहं ब्रह्म जे स्फूर्ती । हे ही लया जाय निवृत्ति । <br>
एकट उरे स्वयंज्योति । शिवचि शिवरूपीं ॥ ९६ ॥ <br>
एक घट मातीचा कळला । तेव्हां सर्व घटांचा प्रत्यय आला । <br>
एक पिंडींचा कळतां मासला । सर्व ब्रह्माण्ड कळलें ॥ ९७ ॥ <br>
मृत्तिकेवीण घटांत । काय हो असे किंचित । <br>
तेवीं भौतिकादि पंचभूत । यांत चिद्‌रूप सारें ॥ ९८ ॥ <br>
भ्रमें नामरूपें मात्र दिसती । ते विवेकज्ञानें निरसती । <br>
पुढें उरे जें का निश्चिती । तें केवळ ब्रह्म ॥ ९९ ॥ <br></div><br clear="left">
<br> 
<div class="shl2">

चिदेव पंचताभूतानि चिदेव भुवनत्रयं ॥ ३३ ॥ <br></div><br clear="left">
<br>
<div class="ovi2">
चिद्‍रूपचि पंचभूत । चिद्‌रूप ब्रह्माण्ड त्याचें निर्मित । <br>
उत्तम ज्या समयीं होय विज्ञात । तेव्हां चिद्‌रूप मीही ॥ ५०० ॥ <br>
अस्ति भाति प्रिय रूप ब्रह्मीचें । नामरूप जगादि मायेचें । <br>
विवेचन होतां उभयाचें । सारासार कळे ॥ १ ॥ <br>
तिहीं कालीं जें न नासे । तें सद्रूजप जाणिजे ऐसें । <br>
अलंकारीं सुवर्ण जैसें । असे व्यापून ॥ २ ॥ <br>
तेवीं भूतादि जड संपूर्ण । यासी रूप काय सत्यावीण । <br>
सत्याशींच ठेविलें नामाभिधान । आकाशादिक ॥ ३ ॥ <br>
तिहीं काली जो देखणा । तेंचि चिद्‌रूप ओळखिजे मना । <br>
हें चंचळीं येत अनुमाना । साक्षिरूपत्वें ॥ ४ ॥ <br>
सुख दुःखावीण आनंद । जो सुषुप्तीमाजी असे शुद्ध । <br>
विकारी सुखदुःखें उठे खेद । तेव्हां लोपला वाटे ॥ ५ ॥ <br>
एवं जडीं असे सद्‌रूप । चंचळीं दोन्ही सच्चिद्‌रूप । <br>
सुषुप्तीमाजीं जातां विक्षेप । सच्चिदानंद तिन्ही ॥ ६ ॥ <br>
जडत्वीं सद्‌रूप कैसें । विवेचनें बोलिले कांहींसे । <br>
तेणें रीतीं घेईं जे विश्वासें । नामरूप टाकोनी ॥ ७ ॥ <br>
प्रथम विकार आकाश । रूप तेंचि जाणिजे अवकाश । <br>
नाम ठेविलें ओळखीस । अस्तित्वालागीं ॥ ८ ॥ <br>
आकाशा आहेसें वाटलें । तेंचि सद्‌रूप दाटलें । <br>
येर तें नामरूप फोलें । निस्तत्त्व रूपें ॥ ९ ॥ <br>
रज्जूवरी सर्प नसतां । अज्ञानेंचि आणिली सत्यता । <br>
तेवीं सत्यरूप न जाणतां । आकाश नाम ठेविलें ॥ ५१० ॥ <br>
रज्जुवेगळा सर्प न निघे । तेवीं नामरूपात्मक अंगें । <br>
आकाश काढितां येईल वेगें । सत्यत्वाहून कैसें ॥ ११ ॥ <br>
तस्मात् भ्रमेंचि भासलें । भ्रम जातां नामरूप फोलें । <br>
पुढें पूर्ववत जरी दिसलें । तरी तें सद्‌रूप ॥ १२ ॥ <br>
तैसेचि वायु तेज पाणी । पांचवी तेही धरणी । <br>
आणि भौतिकें चारी खाणी । पिण्ड ब्रह्माण्डासहित ॥ १३ ॥ <br>
स्वर्ग मृत्यु आणि पाताळ । हें इतुकें जडरूप सकळ । <br>
यांतील विवेकें केवळ । आहेपणा निवडावा ॥ १४ ॥ <br>
आतां चंचळतत्त्व जितुकें । यांतील सच्चिद्‌रूप निकें । <br>
विवेचून काढिजे साधकें । जीवीं धरावया ॥ १५ ॥ <br>
अहंस्फूर्ती हें चंचलपण । यांत साक्षित्वें वर्ते ज्ञान । <br>
जें जें होईल तया ईक्षण । करितचि असे ॥ १६ ॥ <br>
शब्दादि विषयही उमटतां । मिळाला वाटे त्या त्या अतौतां । <br>
परी साक्षी रूपें जाणता । तो वेगळा असे ॥ १७ ॥ <br>
पाणियांतून गोडी । रसरूपें जेवीं निवडी । <br>
तेवीं चंचळांतून परवडी । शुद्ध जाणीव घेईजे ॥ १८ ॥ <br>
चंचळीं जाणिव तें चिद्रूप । आणि आहेपणा तेंचि सद्रूप । <br>
एवं ब्रह्मींचें हें उभयरूप । स्फूर्तीमाजीं असे ॥ १९ ॥ <br>
मन बुद्धि चित्त अहंकार । आणि इंद्रियादि प्रकार । <br>
जितुकें चंचळ समग्र । तेथें व्याप्ति उभयांची ॥ ५२० ॥ <br>
सुषुप्तीमाजी तो स्पष्ट । सच्चिदानंद घनदाट । <br>
जेथें व्यवहाराचा शेवट । असे म्हणोनि ॥ २१ ॥ <br>
अंधारांत जरी निजेला । परीं मी नाहीं न वाटे कोणाला । <br>
हाचि आहेपणा संचला । निस्तत्त्वेंवीण ॥ २२ ॥ <br>
मी अमुकवेळ निजलों होतों । हा उत्थानकालीं अनुभव घेतो । <br>
एवं नेणिवेशी जो जाणतो । हा चिद्रूप आत्मा ॥ २३ ॥ <br>
वृत्ति जेथें लीन होय । सहज सुखदुःखासी अपाय । <br>
तेव्हां आनंद हा निश्चय । झोंपेमाजी ॥ २४ ॥ <br>
एवं ब्रह्म सच्चिदानंद रूप । हेंचि आत्मयाचें स्वरूप । <br>
ऐसें यथार्थ जाणून नामरूप । सर्वही त्यागावें ॥ २५ ॥ <br>
रज्जु यथार्थ जरी कळतां । सर्प नाहीं नाहीं तत्वतां । <br>
तेंवीं वास्तविक ब्रह्म जाणतां । सर्व हें नाहीं ॥ २६ ॥ <br>
आतां हीं जड पंचभूतें । आणि भौतिकादि समस्तें । <br>
त्रिलोक्यीं नामरूपात्मक जें तें । सच्चिद्‌रूप ब्रह्म ॥ २७ ॥ <br>
जड चंचळ हें आटलें । शून्य तेंही लया गेलें । <br>
उपरी ओतप्रोत संचलें । सच्चिदानंद ब्रह्म ॥ २८ ॥ <br>
एवं देहबुद्धी जातां । आपण ब्रह्मचि तत्त्वतां । <br>
जगही सर्व पाहों जातां । ब्रह्मरूपची ॥ २९ ॥ <br>
आतां हें सर्व दिसो । कीं एकदाचि सर्व नासो । <br>
आपणाविण अतिसो । दुजा नाहीं ॥ ५३० ॥ <br>
ऐसा याचि देहीं साधक । झाला शिवरूप निश्चयात्मक । <br>
नामरूप गेलें अनेक । आत्मत्वज्ञानें कडोनी ॥ ३१ ॥ <br>
ऐसें हें शिवाचें ध्यान । भवबाधा जाय निपटून । <br>
कारण कीं मुळीच असती अभिन्न । जीवशिव एकरूपें ॥  ३२॥ <br>
मुळीं भिन्न जरी असते । ते एक कदांही न होते । <br>
हें यथामती बोलिजेतें । पुढील श्लोकीं ॥ ३३ ॥ <br></div><br clear="left">
<br>
<div class="shl2">

अतिस्व्ल्पतरायुः श्रीर्भूतेशांशाधिपोऽपियः ॥ ३४ ॥ <br>
स तु राजाहमस्मीति वादिनं हन्ति सान्वयम् । <br></div><br clear="left">
<br>
<div class="ovi2">
आयुष्य लक्ष्मी ही अतिअल्प । शिवांशें वर्तती जे भूप । <br>
अन्यें मी राजा म्हणतां विक्षेप । त्याचा वंशही उरों न देती ॥ ३४ ॥ <br>
शिवांशावीण पृथ्वीपति । नव्हेचि ऐशी लोकरीती । <br>
तयाची पाहतां संपत्ति । अल्पप्राय आहे ॥ ३५ ॥ <br>
तेवींच आयुष्य हें क्षणभंगुर । उगेचि मानिती मी मी थोर । <br>
माझेंचि वैभव हें अपार । वंशपरंपरा राज्य माझें ॥ ३६ ॥ <br>
कोणी एक पुरुष वचनीं । कीं मी राजा बोलतां वाणी । <br>
तें मुख्य रायें ऐकतां श्रवणीं । त्याचा घातचि करी ॥ ३७ ॥ <br>
त्याचा वंशस्थ गर्भ जरी । किमपि उरों नेदी उरीं । <br>
एवं भिन्न भिन्नाचें ध्यान करी । तो नाशचि पावे ॥ ३८ ॥ <br></div><br clear="left">
<br>
<div class="shl2">

कर्तापि सर्वलोकानामक्षयैश्वर्यवानपि ॥ ३५ ॥ <br>
शिवं शिवोऽहमस्मीति वादिनं यं च कंचन । <br>
आत्मना सह तादात्म्य भागिनं कुरुते भृशम् ॥ ३६ ॥ <br></div><br clear="left">
<br>
<div class="ovi2">
अकर्ताचि परी मायावशें । सर्वलोककर्ता होतसे । <br>
आणि अक्षयी ऐश्वर्य वसे । जयापाशी ॥ ५४० ॥ <br>
परी जीवें मी शिव म्हणतां । आत्मतादात्म्य दे तत्त्वतां । <br>
कीं पुन्हां कदांही मागुतां । जीवत्वा न ये ॥ ४१ ॥ <br>
स्वरूपें सत्‌चित्‌घन तत्त्वतां । जेथें द्वैताची नसे वार्ता । <br>
तोचि लोकदृष्टि होय कर्ता । सर्व जगाचा ॥ ४२ ॥ <br>
तैसेंचि यश कीर्ति औदार्य । ज्ञान वैराग्य ऐश्वर्य । <br>
जो काल माया तों काल अक्षय । माये अभावीं नासती ॥ ४३ ॥ <br>
तस्मात् महाकल्पा पर्यंत । ऐश्वर्यादि हें शाश्वत । <br>
ऐसें असतां ध्यान जो करीत । शिवोहं म्हणौनी ॥ ४४ ॥ <br>
हें मागील श्लोकीं निरूपण । जें चिंतनरूपें करितां ध्यान । <br>
शिवसायुज्या होय पावन । जीव हा अविद्यात्यागें ॥ ४५ ॥ <br>
येथें कोणी कल्पना करिती । कीं अविद्या त्यागें विद्याप्राप्ति । <br>
तरी ऐश्वर्यादि धर्म उमटती । आणि पंचवदनत्त्वादि ॥ ४६ ॥ <br>
तरी हें ऐसें कदा न घडे । कदाचित् घडतां पुन्हां विघडे । <br>
विद्या अविद्यात्मक द्वैत मोडे । तरेच जोडे ऐक्यत्व ॥ ४७ ॥ <br>
अविद्या प्रतिबिंब जीवत्व । विद्या प्रतिबिंब ईश्वरत्व । <br>
उपाधी असतां अविनाशत्व । होय कैसेनि ॥ ४८ ॥ <br>
उभय उपाधीशीं अज्ञान कारण । अज्ञानें जाहले जीव शिव दोन । <br>
तें अज्ञान जावया ज्ञान । मुख्य बिंबाचें व्हावें ॥ ४९ ॥ <br>
घटीं अथवा सरोवरीं । प्रतिबिंबें दिसतीं सूर्यापरी । <br>
परी ते मित्याचि निर्धारी । वास्तविक तें मुख्य बिंब ॥ ५५० ॥ <br>
तैसे अज्ञानें दोन्ही झाले । उपाधीनें भिन्न भिन्न दिसूं लागले । <br>
परी उभयांचें रूप मुख्य संचलें । सच्चिदानंद ब्रह्म ॥ ५१ ॥ <br>
तस्मात् असज्जड दुःखात्मक । विद्या अविद्या ह्या मायिक । <br>
त्यांसी निरसून निश्चयात्मक । उभयांचे लक्ष्य घ्यावें ॥ ५२ ॥ <br>
मुळींच असून अभिन्नता । जीव शिवरूपें पावला द्वैतता । <br>
तो मायिक तत्त्वझाडा करितां । जीवेश ऐक्य ॥ ५३ ॥ <br>
देहद्वयाकार जे स्फूर्ति । ते ब्रह्माकार व्हावी निश्चिती । <br>
द्वैतरूप मायिक भ्रांति । जातां निजरूप उरे ॥ ५४ ॥ <br>
हा वृत्तीचा स्वभाव । निजध्यासें होय जो आठव । <br>
तेंचि होय स्वयमेव । जीव हा निजांगीं ॥ ५५ ॥ <br>
मायिकही निजध्यास लागतां । जीव हा पावे तादात्म्यता । <br>
मा निजांगें ब्रह्म असतां । ध्यानें कां नव्हे ॥ ५६ ॥ <br>
तस्मात् सांडूनिया नामरूप । ध्यानीं धरावें स्वस्वरूप । <br>
हाचि समाधि सविकल्प । वृत्त्यात्मकत्वें ॥ ५७ ॥ <br>
याचि नांवें कर्तृतंत्रध्यान । येणेंचि होय वस्तुतंत्र ज्ञान । <br>
मग सहजचि अभिन्न । द्वैताद्वैत सांडूनि ॥ ५८ ॥ <br>
शौनकांदिकां म्हणे सूत । निरूपणीं असा कीं दत्तवित्त । <br>
उत्तम अधिकारी पावत । श्रवनमात्रें ॥ ५९ ॥ <br>
आणि मध्यमही अधिकारी । निदिध्यासें सायुज्यता वरी । <br>
तिसरा कनिष्ठ अनधिकारी । परंपरा साधनें पावें ॥ ५६० ॥ <br>
ऐसे वेगळाले तुम्हांप्रति । सांगितले हे यथामती । <br>
आतां साधारण साधन निश्चितीं । अति सुगम बोलूं ॥ ६१ ॥ <br></div><br clear="left">
<br>
<div class="shl2">

धर्मार्थकाममोक्षाणां पारं यस्याथ येन वै । <br>
मुनस्यस्तत्प्रवक्ष्यामि व्रतं पाशुपताभिधम् ॥ ३७ ॥ <br></div><br clear="left">
<br>
<div class="ovi2">
पाशुपत नामें हें व्रत । तेंचि ऐका बोलेन युक्त । <br>
जेणें मुनीहो परपार पावा त्वरित । धर्मार्थ काम मोक्षाच्या ॥ ६२ ॥ <br>
धर्म म्हणजे विहित कर्म । जो जो ज्या वर्णाचा नियम । <br>
फलाशा त्यागितां होय परम । निकी हृदय शुद्धि ॥ ६३ ॥ <br>
नातरी फलाशेनें । जन्मासीच लागे येणें । <br>
यास्तव कर्मातीत होणें । साधकाविहित ॥ ६४ ॥ <br>
अर्थ म्हणिजे तो धनासी । काम म्हणिजे तो इच्छेसी । <br>
येणे जीवन देहबुद्धीसी । तेचि वाढे अधिक ॥ ६५ ॥ <br>
तस्मात् त्रैविद्य हें त्यागूनी । साधकें लागावें गुरुभजनीं । <br>
बंधमोक्षाची मनींहूनी । वार्ताही सांडावी ॥ ६६ ॥ <br>
बंधास्तव मोक्ष बोलिजे । येर्‍हवीं स्वरूपीं काय असे दुजें । <br>
तेंचि अंगें ब्रह्मत्व लाहिजे । अनायासें साधनीं ॥ ६७ ॥ <br>
पाशुपतव्रत जया म्हणावें । हें कर्म धर्मात्मक नव्हे । <br>
तरी तें सत् गुरुभजन जाणावें । जें श्रेष्ठ सर्व साधना ॥ ६८ ॥ <br>
वेदांत संमतीं मुमुक्षूतें । गुरुवीण दुजें नसे दैवत । <br>
कारण कीं मायिक अशाश्वत । इतर देव असती ॥ ६९ ॥ <br>
अन्य साधनें कांहीं न करितां । जया गुरुभक्ती आवडे चित्ता । <br>
तरी तो वावेल अकृत्रिमता । निज परब्रह्मीं ॥ ५७० ॥ <br>
मागें चतुष्टय संपन्न । मुमुक्षुत्वाचें बोलिलें चिन्ह । <br>
हें नसतांही आवडे गुरुभजन । तरी अधिकारी ये तया ॥ ७१ ॥ <br>
कायिक वाचिक मानसिक । गुरुवीण नेणेंचि अनेक । <br>
तयापुढें साधनें सकळिक । हात जोडोनि तिष्ठती ॥ ७२ ॥ <br>
बहु कासया बोलणें । ब्रह्मानंदें घर पुसत येणें । <br>
मा विवेक वैराग्यादि लक्षणें । याशी कोण पुसे ॥ ७३ ॥ <br>
तरी ऐका सावधान । तया गुरुभक्तीचें लक्षण । <br>
ध्वनितार्थें बोलिजे गहन । एका श्लोकें ॥ ७४ ॥ <br></div><br clear="left">
<br>
<div class="shl2">

कृत्वा तु विरजां दीक्षां भूतिरुद्राक्ष धारिणः । <br>
जपन्तो वेदसाराख्य शिवनामसहस्रकम् ॥ ३८ ॥ <br></div><br clear="left">
<br>
<div class="ovi2">
विरजादीक्षा हें अंतरीं । विभूति रुद्राक्ष धारण करी । <br>
शिवसहस्रनाम जपे वैखरी । वेदसाराख्य नामें ॥ ७५ ॥ <br>
ऐका विरजा दीक्षा ते कैशी । रजोगुण कार्य नुद्‌भवे मानसीं । <br>
काम क्रोध लोभादिकांसी । तिळपात्र दिधलें ॥ ७६ ॥ <br>
काम हाचि अति खाणोरी । महा पापात्मा दुराचारी । <br>
हा किंचितही असतां अंतरीं । विघ्न करी परमार्था ॥ ७७ ॥ <br>
एक काम त्यागें वना जाती । एक क्रोधामुखीं सांपडती । <br>
थित्या परमार्था आंचवती । आणि इहपर सुखा ॥ ७८ ॥ <br>
आणि लोभ तो नष्ट मोठा । देहबुद्धीचा शेलका वांटा । <br>
येणें परमार्थाच्या वाटा । बुजोन टाकिल्या ॥ ७९ ॥ <br>
तस्मात् काम क्रोध लोभ । हेचि रजोगुणाचे गर्भ । <br>
यांसी त्यागितां सुलभ । मोक्षमार्ग होय ॥ ५८० ॥ <br>
काम क्रोधादिक मळ झडतां । सहज होय विरजता । <br>
हेचि दीक्षा बोलिजे तत्वतां । अंतर्बाह्य शुद्ध ॥ ८१ ॥ <br>
विभूति लावणें धर्म शरीराचा । हा प्रकार कायिक सेवेचा । <br>
संत साधु सद्‌गुरूचा । देह हा दास कीजे ॥ ८२ ॥ <br>
संत साधु आणि सज्जन । ह्याचि शिवाच्या विभूति पूर्ण । <br>
यांचें शरीरें कीजे सेवन । हेंचि लेपन भस्माचें ॥ ८३ ॥ <br>
अक्ष म्हणिजे इंद्रियगण । अथवा चतुष्टय अंतःकरण । <br>
हें करिती रुद्राचें ईक्षण । पदार्थमात्रीं ॥ ८४ ॥ <br>
रुद्र म्हणिजे दृश्यामाजीं । अस्ति भाति प्रियत्व सहजीं । <br>
नामरूपेंचि न देखे दुजीं । हेंचि रुद्राक्ष धारण ॥ ८५ ॥ <br>
शिवगुरूचें सहस्रनाम । वेदसाराख्य जें परम । <br>
वचनीं कारुण्याचा नेम । गुरुस्तवन रूपें ॥ ८६ ॥ <br>
एवं विभूति हे सेवा कायिक । रुद्राक्षप्रीती मानसीक । <br>
शिवसहस्रनाम वाचिक । त्रिधापरी गुरुभक्ति ॥ ८७ ॥ <br>
ऐशी गुरुभक्ति उठतां अंतरीं । विरजादीक्षा अपैशी वरी । <br>
ते विरजादीक्षा होतां झडकरी । गुरुभक्ती घडे ॥ ८८ ॥ <br>
एवं अंतरीं हें न घडतां । विभूति रुद्राक्ष धारण करितां । <br>
अथवा सहस्रनाम जपतां । गीतार्थ अधिकारी नव्हे ॥ ८९ ॥ <br>
विरजादीक्षा गुरुभक्ती अंतरीं । तरी मग दाखवो बाहेरी । <br>
विभूति रुद्राक्ष सहस्रनाम वैखरी । लौकिकीं शोभा पावे ॥ ५९० ॥ <br>
परी अंतरीं नसतां जें करणें । कांहीं स्वहित न घडे येणें । <br>
स्वहित करावें वाटे तेणें । गुरुभक्ति करावी ॥ ९१ ॥ <br>
कायेनें गुरुसेवाच करावी । अखंड दास्यत्वा लावावी । <br>
नित्य चौगुणी आवडी असावी । अंतरापासूनी ॥ ९२ ॥ <br>
प्रपंच अवघाचि त्यागावा । गुरुसेवे देह विकावा । <br>
मी माझेपणाचा गोंवा । न द्यावा पडूं ॥ ९३ ॥ <br>
जितुकें गुरुसेवेचें लक्षण । तें तें कीजे अभिमान त्यागून । <br>
जेणें सद्‌गुरु होय प्रसन्न । कळवळून बोध करी ॥ ९४ ॥ <br>
सद्‌गुरु जोंवरीं न होतां प्राप्त । तों काल अंतरीं असावा हेत । <br>
मानसीं भजन अखंडित । स्मरण ध्यान रूपें ॥ ९५ ॥ <br>
सद्‍गुरु मज कैं भेटती । केधवां भवापासून सोडविती । <br>
दारापुत्रादि प्रपंच प्रहस्ती । मज किमपि सुख नाहीं ॥ ९६ ॥ <br>
ऐसें अंतर्ध्यान जेव्हां लागलें । तेव्हां विष्णवादि देव जरी आले । <br>
सालोक्यादि मुक्ति देऊं लागले । तरी साधकें अपेक्षूं नये ॥९७ ॥ <br>
तयांसी इतुकेंचि मागावें । कीं मज सद्‌गुरुसी भेटवावें । <br>
मग तेही कृपाळू स्वभावें । इच्छिलें पुरविती ॥ ९८ ॥ <br>
एवं गुरुभक्ति हे मानसिक । आतां ऐका कैशी वाचिक । <br>
सर्वही व्यवहार लौकिक । त्यागून वाणी गुरुनामीं ॥ ९९ ॥ <br>
अहो शिव शिवा सद्‌गुरु । सदाशिव शंकर करुणाकरु । <br>
मज दीनासी परपारु । प्रबोधमात्रें पाववावें ॥ ६०० ॥ <br>
मज वत्साची तूं गाय । मज लेंकुराची तूं माय । <br>
कृपाघन तूं ओळू नये । मज चातकाशी ॥ १ ॥ <br>
कृपामृतरूपें तूं चंद्र । मी मुमुक्षु जेवी चकोर । <br>
तूं पयोनिधि क्षीरसागर । मी मत्स्य क्रीडें तुजमाजी ॥ २ ॥ <br>
एवं वाणी प्रवर्ते भजनीं । अति उत्कंठा लागली मनीं । <br>
तेणें पूर्वचिन्हें पालटोनी । दैवी संपत्ति प्राप्त ॥ ३ ॥  <br>
शौनकहो निश्चय अवधारा । ऐशी गुरुभक्ति उपजे अंतरा । <br>
तरी गीतार्थाचे अधिकारा । प्राप्त व्हाल सहज ॥ ४ ॥ <br></div><br clear="left">
<br>
<div class="shl2">

संत्यज्य तेन मर्त्यत्वं शैवीं तनुमवप्स्यथ । <br></div><br clear="left">
<br>
<div class="ovi2">
ऐशिया विरजा दीक्षेंकडून । मर्त्यत्व बुद्धि हे त्यागून । <br>
शैवी तनु अधिकारचिन्ह । पावाल ये क्षणीं ॥ ५ ॥ <br>
दीक्षा गुरुभक्ति झालिया । पूर्व चिन्हें पालटती अपसया । <br>
असुरी संपत्ती म्हणणें जया । दंभ दर्पादि ॥ ६ ॥ <br>
विवेक वैराग्य आदिकरून । शमदमादि मुमुक्षुत्व चिन्ह । <br>
हें दैवी संपत्तीचें लक्षण । शैवी तनु हे ऐशी ॥ ७ ॥ <br>
त्रिविधा गुरुभक्तीचें योगें । अधिकार संपत्ति पावाल अंगें । <br>
शिवगुरु प्रसन्न होऊन वेगें । समर्पील इच्छिलें ॥ ८ ॥ <br></div><br clear="left">
<br>
<div class="shl2">

ततः प्रसन्नो भगवाञ्छंकरो लोकशंकरः ॥ ३९ ॥ <br>
भवतां दृश्यतामेत्य कैवल्यं वः प्रदास्यति । <br></div><br clear="left">
<br>
<div class="ovi2">
नंतर भगवान् श्रीशंकर । प्रसन्न होऊन लोक सुखकर । <br>
तुम्हांसी तो दृश्य प्राप्ताधिकार । कैवल्यमुक्ति देईल ॥ ९ ॥ <br>
नंतर म्हणजे गुरुभक्ति झालिया । शिव हा गुरुरूपें प्रगटे तया । <br>
प्रसन्न होऊन श्रवनादि उपाया । लावी निजांगें ॥ ६१० ॥ <br>
भगवान् शब्दें षड्गुण । ज्ञानादि हें प्रखर चिन्ह । <br>
सद्‌गुरुपाशीं अनुदिन । वर्तत असे ॥ ११ ॥ <br>
सर्व लोकांशी सुखकर । दर्शन ज्याचें मनोहर । <br>
या हेतु नामें शंकर । सद्‌गुरुनाथु ॥ १२ ॥ <br>
अथवा निजसुख आपुलें । द्यावया सत्रचि घातलें । <br>
मुमुक्षु साधक जे भुकेले । निजतृप्ती पावती ॥ १३ ॥ <br>
ऐसा श्रीशिवसद्‌गुरु । प्रसन्न होऊन करुणाकरु । <br>
आणि तुम्हीहा प्राप्ताधिकारु । तरी कैवल्य तुम्हां देईल ॥ १४ ॥ <br>
मीं देह ऐसा अज्ञानभ्रम । वाउगाचि वाढला असे संभ्रम । <br>
याचे निरसनार्थ त्वं ब्रह्म । असशी म्हणोनि उपदेशिती ॥ १५ ॥ <br>
स्वानुभवें उठतां ब्रह्मस्फूर्ति । निःशेष अज्ञान जाय भ्रांती । <br>
सहजची कैवल्याची प्राप्ती । जीवेश ऐक्यरूपें ॥ १६ ॥ <br>
ऐसा शिवगुरु हा समर्थ । कैवल्यरूप देतसे परमार्थ । <br>
हाचि या शिवगीतेचा अर्थ । विषयरूपें ऐक्यभक्ति ॥ १७ ॥ <br>
कैवल्यप्राप्ति हें प्रयोजन । संबंध साध्य साधक दोन । <br>
आणि अधिकाराचेंही चिन्ह । या अध्यायीं बोलिलें ॥ १८ ॥ <br>
अनधिकारिया कैसा अधिकार । यास्तव बोलिला गुरुभक्ति प्रकार । <br>
शिवदीक्षारूप सविस्तर । यथामती तुम्हांसी ॥ १९ ॥ <br>
हेंचि विरजादीक्षेचें रूप पुढें । बोलिजेल तुम्हांसी उघडें । <br>
तें मुमुक्षुजन अति चाडें । ऐकोत निरूपण ॥ ६२० ॥ <br></div><br clear="left">
<br>
<div class="shl2">

रामाय दण्डकारण्ये यत् प्रादात् कुंभसंभवः ॥ ४० ॥ <br>
तत्सर्वं वः प्रवक्ष्यामि श्रृणुध्वम् भक्तियोगिनः । <br>
इति श्रीशिवगीतायां सूतऋषि संवादे प्रथमोध्यायः ॥ १ ॥ <br></div><br clear="left">
<br>
<div class="ovi2">
कुंभसंभव जो अगस्ति । दण्डकारण्यीं रामाप्रती । <br>
जें देता झाला ऐका भक्ती । तें सर्व बोलेन तुम्हांसी ॥ २१ ॥ <br>
कैशी रामें दीक्षा घेतली । जे अगस्तीनें प्रबोधिली । <br>
तेथें फलप्राप्ति काय झाली । तें तें बोलेन सर्व ॥ २२ ॥ <br>
आणि शिव कैसा प्रगटला । रामाशी काय बोधिता झाला । <br>
तें तें सांगेन तुम्हांला । जरी असे अत्यंत चाड ॥ २३ ॥ <br>
श्रद्धारूप आवडी वीण । व्यर्थचि जाय निरूपण । <br>
तस्मात् एकाग्र करोनि मन । श्रवण करावें ॥ २४ ॥ <br>
येथें शौनकादिकांचे पंक्ति । तत्पर असावें साधक श्रोतीं । <br>
शिवराघव संवादउक्ति । प्रगटेल पुढें ॥ २५ ॥ <br>
वेदउक्त हे शिवगीता । व्यासें निरूपिली तत्त्वतां । <br>
तोचि गीर्वाण् अर्थ प्राकृता । माजीं काढिला असे ॥ २६ ॥ <br>
विद म्हणजे जें जाणणें । परा वाचा जयेतें म्हणणें । <br>
जेथून ॐकारासहित येणें । मात्रा वैखरीसी ॥ २७ ॥ <br>
परा पश्यंति मध्यमा वैखरी । ह्या अनादीच वाणी चारी । <br>
त्यांचे प्रकार होती अनेकापरी । संस्कृत प्राकृत रूपें ॥ २८ ॥ <br>
तस्मात् शब्द जे जे उठती । मातृकाक्षरें उमटतीं । <br>
ते ते वेद त्रिमात्मक निश्चितीं । अन्यथा नव्हे ॥ २९ ॥ <br>
यास्तव हें वेदोक्त सारें । निरूपण असे साचोकारें । <br>
भाविक धरितील जे आदरें । ते अर्थरूप फळ लाहती ॥ ६३० ॥ <br>
इति श्रीमद् वेदेश्वरी । शिवगीता पद्म पुराणांतरी । <br>
शिवराघवसंवादानुकारीं । प्रथमोध्यायः ॥ १ ॥ <br>ओंवी संख्या ६३० ॥ श्लोक ४० ॥ <br></div><br clear="left">
<br>
<br>
<div class="top"><a href="#top">GO TOP</a></div><br><br>
</td></tr></table></body></html>
<!--  CHECKED - 14-06-2014  -->

