<!DOCTYPE HTML PUBLIC "-//W3C//DTD HTML 4.0 Transitional//EN">
<html>
<head>
<meta http-equiv="content-type" content="text/html; charset=utf-8">
<meta name="keywords" content="dnyaneshwar, dnyaneshvari, ज्ञानेश्वर,ज्ञानेश्वरी, ’भावार्थ दीपिका’,Marathi,">
<title>सत्संगधारा - भावार्थदीपिका   -  अध्याय १२ वा  -  भक्तियोगः  </title>
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="dnya.htm">श्रीज्ञानेश्वरी</a></li>
			<li><a href="amrut.htm">अमृतानुभव</a></li>
			<li><a href="ch_pasashti.htm">चांगदेवपासष्टी</a></li>
			<li><a href="sartha_haripatha.htm">सार्थ हरिपाठ</a></li>
			<li><a href="dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../db/das.htm">श्रीदासबोध</a></li>
			<li><a href="../db/bheemroopi-stotre.htm">भीमरूपी स्तोत्रे</a></li>
			<li><a href="../db/karuna-stotre.htm">करुणा स्तोत्रे</a></li>
			<li><a href="../db/bara-shate.htm">बारा ओव्याशते</a></li>
			<li><a href="../db/atmaram.htm">आत्माराम</a></li>
			<li><a href="../db/atmaram-viv.htm">आत्माराम-विवरण</a></li>
			<li><a href="../db/manache.htm">मनाचे श्लोक</a></li>
			<li><a href="../db/manache-viv.htm">मनाचे श्लोक - विवरण</a></li>
			<li><a href="../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="../ebh/intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="../ebh/intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../hansa/aagam-parichay.htm"><span>आगमसार</span></a></li>

			<li><a href="../hansa/laghuvv-parichay.htm">लघुवाक्यवृत्ति</a></li>
			
			<li><a href="../hansa/sadachar.htm">सदाचार</a></li>
			
			<li><a href="../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>

<link rel="stylesheet" type="text/css" href="../css/dn1.css">
<a name="top"></a>
<body bgcolor="#ffffff">
<table width="80%" border="0" align="center" bgcolor="#ffffbb">
<tr><td>                   
<div class="pre">
<a href="A11.htm">मागील अध्याय</a>
</div>
<div class="nex">
<a href="A13.htm">पुढचा अध्याय</a>
</div>
<br clear="all">
<br>
<p class="hdr4">
॥ ॐ श्री परमात्मने नमः ॥ </p>
<p class="hdr1">
॥ ज्ञानेश्वरी भावार्थदीपिका ॥ </p>
<p class="hdr3">
॥ अथ श्रीमद् भगवद्‌गीता ॥ </p>
<p class="hdr2">
॥ अथ द्वादशोऽध्यायः - अध्याय बारावा ॥ </p>
<p class="hdr3"><br>
॥  भक्तियोगः ॥  </p><br>

<center><hr width="50%" size="2" noshade=""><br><audio controls="" style="width:500px" ;="" src="../12/items/Sartha-Dnyaneshvari-Parayana/dnya12-001-075.mp3"></audio>
<p class="end">[ Right click to 'save audio as' for downloading Audio ]</p><hr width="50%" size="2" noshade=""></center><br>

<div class="ovi">जय जय वो शुद्धे । उदारे प्रसिद्धे । <br>अनवरत आनंदे । वर्षतिये ॥ १ ॥ <br></div>	<div class="oviar">तू शुद्ध आहेस. तू, उदार म्हणून प्रसिद्ध आहेस. गुरुकृपादृष्टिरूपी माते तुझा जयजयकार असो. ॥१२-१॥ </div><br clear="left">
<div class="ovi">विषयव्याळें मिठी । दिधलिया नुठी ताठी । <br>ते तुझिये गुरुकृपादृष्टी । निर्विष होय ॥ २ ॥ <br></div>	<div class="oviar">विषयरूपी सर्पाने दंश केला असता मूर्च्छा येते, ती काही केल्या जात नाही. हे गुरुकृपादृष्टि, तुझ्या योगाने ती मूर्च्छा नाहीशी होते आणि सर्पदंश झालेल्या प्राण्याची त्या विषयापासून सुटका होते. ॥१२-२॥ </div><br clear="left">
<div class="ovi">तरी कवणातें तापु पोळी । कैसेनि वो शोकु जाळी । <br>जरी प्रसादरसकल्लोळीं । पुरें येसि तूं ॥ ३ ॥ <br></div>	<div class="oviar">प्रसन्नतारूप पाण्याच्या लाटांची जर तुला भरती येईल, तर संसाराच्या त्रासाचे (अध्यात्मादि त्रिविध तापांचे) चटके कोणाला बसतील ? व खेद कसा बरे जाळू शकेल ? ॥१२-३॥ </div><br clear="left">
<div class="ovi">योगसुखाचे सोहळे । सेवकां तुझेनि स्नेहाळे । <br>सोऽहंसिद्धीचे लळे । पाळिसी तूं ॥ ४ ॥ <br></div>	<div class="oviar">हे प्रेमळ माते, भक्तांना अष्टांगयोगाच्या सुखाचे भोग तुझ्यामुळे प्राप्त होतात व भक्तांची ते ब्रह्म मी आहे' अशा स्वरूपसिद्धीची प्राप्ती होण्याची तू हौस पुरवतेस. (ती कशी पुरवतेस ते पुढे स्पष्ट करतात.) ॥१२-४॥ </div><br clear="left">
<div class="ovi">आधारशक्तीचिया अंकीं । वाढविसी कौतुकीं । <br>हृदयाकाशपल्लकीं । परीये देसी निजे ॥ ५ ॥ <br></div>	<div class="oviar">आधारचक्रावर असलेल्या कुंडलिनीच्या मांडीवर तू आपल्या भक्तांना कौतुकाने वाढवतेस व त्यांना झोप येण्याकरता हृदयाकाशरूपी पाळण्यात घालून झोके देतेस. ॥१२-५॥ </div><br clear="left">
<div class="ovi">प्रत्यक्‌ज्योतीची वोवाळणी । करिसी मनपवनाचीं खेळणीं । <br>आत्मसुखाची बाळलेणीं । लेवविसी ॥ ६ ॥ <br></div>	<div class="oviar">आत्मप्रकाशरूप ज्योतीने साधकरूपी बालकास ओवाळतेस आणि मन व प्राण यांचा निरोधकरणेरूपी खेळणी त्यांच्या हातात देतेस. व स्वरूपानंदाचे लहान मुलाना घालावयाचे दागिने साधकरूपी बालकांच्या अंगावर घालतेस. ॥१२-६॥ </div><br clear="left">
<div class="ovi">सतरावियेचें स्तन्य देसी । अनुहताचा हल्लरू गासी । <br>समाधिबोधें निजविसी । बुझाऊनि ॥ ७ ॥ <br></div>	<div class="oviar">सतरावी जीवनकलारूपी (व्योमचक्रातील चंद्रामृतरूपी) दूध देतेस आणि अनाहत ध्वनीचे गाणे गातेस. आणि समाधीच्या बोधाने समजूत घालून स्वरूपी निजवतेस. (स्थिर करतेस). ॥१२-७॥ </div><br clear="left">
<div class="ovi">म्हणोनि साधकां तूं माउली । पिके सारस्वत तुझिया पाउलीं । <br>या कारणें मी साउली । न संडीं तुझी ॥ ८ ॥ <br></div>	<div class="oviar">म्हणूण साधकांना तू आई आहेस व सर्व विद्या तुझ्या चरणांच्या ठिकाणी पिकतात. म्हणून मी तुझा आश्रय सोडणार नाही. ॥१२-८॥ </div><br clear="left">
<div class="ovi">अहो सद्‌गुरुचिये कृपादृष्टी । तुझें कारुण्य जयातें अधिष्ठी । <br>तो सकलविद्यांचिये सृष्टीं । धात्रा होय ॥ ९ ॥ <br></div>	<div class="oviar">हे सद्गुरुचे कृपादृष्टि, तुझ्या कृपेचा आश्रय ज्याला मिळेल, तो सर्व विद्यारूप सृष्टीचा (उत्पन्न कर्ता) ब्रह्मदेवच बनतो. ॥१२-९॥ </div><br clear="left">
<div class="ovi">म्हणोनि अंबे श्रीमंते । निजजनकल्पलते । <br>आज्ञापीं मातें । ग्रंथनिरूपणीं ॥ १० ॥ <br></div>	<div class="oviar">एवढ्याकरता हे आपल्या भक्तांचा कल्पतरु व श्रीमंत अशा आई, तू मला हा ग्रंथ सांगण्याला आज्ञा दे. ॥१२-१०॥ </div><br clear="left">
<div class="ovi">नवरसीं भरवीं सागरु । करवीं उचित रत्‍नांचे आगरु । <br>भावार्थाचे गिरिवरु । निफजवीं माये ॥ ११ ॥ <br></div>	<div class="oviar">शांत, अद्भुतादि नवरसांचे समुद्र माझ्या भाषेत भरती रहातील असे कर व (परमार्थ निरूपणास शोभतील अशा) योग्य अलंकाररूपी रत्नांची (माझे हे निरूपण) खाणच होऊन राहील असे कर. हे माऊली. (माझ्या व्याख्यानात) गीतेतील मतलबाचे मोठमोठे पर्वत तयार होतील असे कर. ॥१२-११॥ </div><br clear="left">
<div class="ovi">साहित्यसोनियाचिया खाणी । उघडवीं देशियेचिया क्षोणीं । <br>विवेकवल्लीची लावणी । हों देई सैंघ ॥ १२ ॥ <br></div>	<div class="oviar">मराठी-भाषारूपी पृथ्वीमधे सोन्याच्या खाणी उघड आणि आत्मानात्मविचाररूपी वेलींची लावणी जिकडे तिकडे होऊ दे. ॥१२-१२॥ </div><br clear="left">
<div class="ovi">संवादफळनिधानें । प्रमेयाचीं उद्यानें । <br>लावीं म्हणे गहनें । निरंतर ॥ १३ ॥ <br></div>	<div class="oviar">प्रश्नोत्तरचर्चारूपी फळांचे भार असलेले सिद्धांतांचे दाट व विस्तीर्ण बगीचे निरंतर तयार कर, असे ज्ञानेश्वर महाराज (आपल्या सद्गुरूंना) म्हणतात. ॥१२-१३॥ </div><br clear="left">
<div class="ovi">पाखांडाचे दरकुटे । मोडीं वाग्वाद अव्हांटे । <br>कुतर्कांचीं दुष्टें । सावजें फेडीं ॥ १४ ॥ <br></div>	<div class="oviar">(माझ्या देशीभाषारूपी पृथ्वीवर पुढील गोष्टी नकोत, असे ज्ञानेश्वर महाराज आपल्या गुरूंना म्हणतात). नास्तिकपणारूपी दर्‍या व वितंडवादरूपी आडवाटा नाहीशा कर आणि कुतर्करूपी दुष्ट जनावरे हाकून दे. ॥१२-१४॥ </div><br clear="left">
<div class="ovi">श्रीकृष्णगुणीं मातें । सर्वत्र करीं वो सरतें । <br>राणिवे बैसवी श्रोते । श्रवणाचिये ॥ १५ ॥ <br></div>	<div class="oviar">श्रीकृष्णगुणांच्या वर्णनात मला सर्वत्र समर्थ कर व श्रोत्यांना श्रवणाच्या राज्यावर बसव. ॥१२-१५॥ </div><br clear="left">
<div class="ovi">ये मर्‍हाठियेचिया नगरीं । ब्रह्मविद्येचा सुकाळु करीं । <br>घेणें देणें सुखचिवरी । हों देईं या जगा ॥ १६ ॥ <br></div>	<div class="oviar">या मराठी भाषेच्या गावात आत्मज्ञानाची रेलचेल कर. व या जगाला केवळ ब्रह्मसुखाचे च घेणे देणे होऊ दे. ॥१२-१६॥ </div><br clear="left">
<div class="ovi">तूं आपुलेनि स्नेहपल्लवें । मातें पांघुरविशील सदैवें । <br>तरी आतांचि हें आघवें । निर्मीन माये ॥ १७ ॥ <br></div>	<div class="oviar">हे श्रीगुरुरूपी माते, जर तू प्रेमरूपी पदराने मला पांघरूण घालशील तर आताच मी हे सर्व उत्पन्न करीन. ॥१२-१७॥ </div><br clear="left">
<div class="ovi">इये विनवणीयेसाठीं । अवलोकिलें गुरु कृपादृष्टी । <br>म्हणे गीतार्थेंसी उठी । न बोलें बहु ॥ १८ ॥ <br></div>	<div class="oviar">या (ज्ञानेश्वर महाराजांच्या) विनवणीबरोबर गुरूंनी त्यास कृपादृष्टीने पाहिले व म्हणाले 'गीतार्थ करावयास लाग, फार बोलू नकोस'. ॥१२-१८॥ </div><br clear="left">
<div class="ovi">तेथ जी जी महाप्रसादु । म्हणोनि साविया जाहला आनन्दु । <br>आतां निरोपीन प्रबंधु । अवधान दीजे ॥ १९ ॥ <br></div>	<div class="oviar">(असे गुरू बोलले ) तेव्हा ज्ञानेश्वर महाराजांना तात्काळ आनंद झाला, व ते म्हणाले, महाराज, आपण जी मला आज्ञा केली ती मी आपला महाप्रसाद समजतो. तर आता आपल्या आज्ञेप्रमाणे मी कथा सांगेन ॥१२-१९॥</div><br clear="left">
<div class="shl">अर्जुन उवाच  <br>एवं सतत युक्ता ये भक्तास्त्वां पर्युपासते । <br>ये चाप्यक्षरमव्यक्तं तेषां के योगवित्तमाः ॥ १ ॥ <br></div>	<div class="shlar">अर्जुन म्हाणाला - याप्रमाणे सतत (तुझ्या व्यक्त स्वरूपाचे ठिकाणी) युक्त असलेले जे भक्त तुझी उपासना करतात आणि जे अव्यक्त अशा अक्षर ब्रह्माची उपासना करतात त्या दोन प्रकारच्या (योग्यांपकी) उत्तम योगी कोणते ? ॥१२-१॥</div><br clear="left">
<div class="ovi">तरी सकलवीराधिराजु । जो सोमवंशीं विजयध्वजु । <br>तो बोलता जाहला आत्मजु । पंडुनृपाचा ॥ २० ॥ <br></div>	<div class="oviar">ज्ञा - तरी सर्व वीरांचा सार्वभौम राजा व सोमवंशाच्या (चंद्रवंशाच्या) विजयाचा ध्वज व पंडुराजाचा मुलगा जो अर्जुन तो बोलता झाला. ॥१२-२०॥ </div><br clear="left">
<div class="ovi">कृष्णातें म्हणे अवधारिलें । आपण विश्वरूप मज दाविलें । <br>तें नवल म्हणोनि बिहालें । चित्त माझें ॥ २१ ॥ <br></div>	<div class="oviar">मग अर्जुन श्रीकृष्णास म्हणाला - ऐकले महाराज. आपण मला विश्वरूप दाखवले तेव्हा ते अपूर्व विश्वरूप म्हणून माझे चित्त भ्याले. ॥१२-२१॥ </div><br clear="left">
<div class="ovi">आणि इये कृष्णमूर्तीची सवे । यालागीं सोय धरिली जीवें । <br>तंव नको म्हणोनि देवें । वारिलें मातें ॥ २२ ॥ <br></div>	<div class="oviar">आणि मला या श्रीकृष्णाच्या सगुण रूपाची सवय आहे, म्हणून मनाने त्याचाच आश्रय केला. तो सगुण मूर्तीवर प्रेम ठेवणे चांगले नाही म्हणून तेथे प्रेम ठेऊ नकोस असे देवानी मला बजावले. ॥१२-२२॥ </div><br clear="left">
<div class="ovi">तरी व्यक्त आणि अव्यक्त । हें तूंचि एक निभ्रांत । <br>भक्ती पाविजे व्यक्त । अव्यक्त योगें ॥ २३ ॥ <br></div>	<div class="oviar">तर व्यक्त रूपाने अथवा अव्यक्त रूपाने तूच एक आहेस, याविषयी संशय नाही. भक्तीने व्यक्त स्वरूपाची व योगाने अव्यक्तस्वरूपाची प्राप्ती होते. ॥१२-२३॥ </div><br clear="left">
<div class="ovi">या दोनी जी वाटा । तूंतें पावावया वैकुंठा । <br>व्यक्ताव्यक्त दारवंठां । रिगिजे येथ ॥ २४ ॥ <br></div>	<div class="oviar">हे वैकुंठा (श्रीकृष्णा), व्यक्त व अव्यक्त असा जो तू, त्या तुझ्या उंबर्‍यात सोडणारे म्हणजे निखालस तुला प्राप्त करून देणारे भक्ति व योग हे दोन मार्ग आहेत. ॥१२-२४॥ </div><br clear="left">
<div class="ovi">पैं जे वानी श्यातुका । तेचि वेगळिये व्याला येका । <br>म्हणोनि एकदेशिया व्यापका । सरिसा पाडू ॥ २५ ॥ <br></div>	<div class="oviar">परंतु जो कस शंभरभार सोन्याच्या लगडीला असतो तोच कस त्या लगडीतील वेगळ्या काढलेल्या एका वालभर सोन्याला असतो. म्हणून मर्यादित व व्यापक यांची योग्यता सारखी आहे. ॥१२-२५॥ </div><br clear="left">
<div class="ovi">अमृताचिया सागरीं । जे लाभे सामर्थ्याची थोरी । <br>तेचि दे अमृतलहरी । चुळीं घेतलिया ॥ २६ ॥ <br></div>	<div class="oviar">अमृताच्या समुद्रामध्ये जी सामर्थ्याची थोरवी आढळून येते, तीच थोरवी त्या अमृतसमुद्राच्या लाटेतील चुळकाभर अमृत प्याले असता प्राप्त होते. (त्याप्रमाणे व्यक्त रूप जरी परिच्छिन्न आहे व अव्यक्त रूप जरी व्यापक आहे तरी ती दोन्ही रूपे एकाच योग्यतेची आहेत. ॥१२-२६॥</div><br clear="left">
<div class="ovi">हे कीर माझ्या चित्तीं । प्रतीति आथि जी निरुती । <br>परि पुसणें योगपती । तें याचिलागीं ॥ २७ ॥ <br></div>	<div class="oviar">महाराज माझ्या चित्तांत हाच (व्यक्त व अव्यक्र ही दोन्ही रूपें एकच आहेअत) खरोखरी निश्चये करून अनुभव आहे, परंतु योगेश्वरा, आपल्याला विचारावयाचे ते एवढ्याचकरता की ॥१२-२७॥ </div><br clear="left">
<div class="ovi">जें देवा तुम्हीं नावेक । अंगिकारिलें व्यापक । <br>तें साच कीं कवतिक । हें जाणावया ॥ २८ ॥ <br></div>	<div class="oviar">हे श्रीकृष्णा, तुम्ही जी मागे क्षणभर व्यापकरूपाची ग्राह्य म्हणून शिफारस केलीत ते तुमचे प्रतिपालन खरोखर मनापासूनचे आहे किंवा तो एक तुम्ही क्षणाभर केलेला विनोद आहे हे नीट समजून यावे म्हणून (मी आपल्याला खुलासा विचारत आहे). ॥१२-२८॥ </div><br clear="left">
<div class="ovi">तरी तुजलागीं कर्म । तूंचि जयांचें परम । <br>भक्तीसी मनोधर्म । विकोनि घातला ॥ २९ ॥ <br></div>	<div class="oviar">तरी जे भक्त तुझ्या प्राप्तीकरता कर्म करतात व तू ज्यांची परमगति आहेस व ज्यांनी आपले सर्व संकल्प तुझ्या भक्तीला विकल्यासारखे वाहिले आहेत. ॥१२-२९॥ </div><br clear="left">
<div class="ovi">इत्यादि सर्वीं परीं । जे भक्त तूंतें श्रीहरी । <br>बांधोनियां जिव्हारीं । उपासिती ॥ ३० ॥ <br></div>	<div class="oviar">हे कृष्णा, या व अशाच इतर सर्व प्रकारांनी, जे भक्त तुला आपल्या अंत:करणात दृढ धारण करून तुझी उपासना करतात ॥१२-३०॥ </div><br clear="left">
<div class="ovi">आणि जें प्रणवापैलीकडे । वैखरीयेसी जें कानडें । <br>कायिसयाहि सांगडें । नव्हेचि जें वस्तु ॥ ३१ ॥ <br></div>	<div class="oviar">आणि जी वस्तु ॐकारापलीकडे आहे व वैखरी नावाच्या वाचेस जी दुर्बोध आहे व जी वस्तु कशाही सारखी नाही ॥१२-३१॥ </div><br clear="left">
<div class="ovi">तें अक्षर जी अव्यक्त । निर्देश देशरहित । <br>सोऽहंभावें उपासित । ज्ञानिये जे ॥ ३२ ॥ <br></div>	<div class="oviar">ती वस्तु अविनाशी व इंद्रियांना विषय न होणारी आहे, ती वस्तु दाखवता येण्याजोगी नाही व देशाने मर्यादित नाही, अशी आहे, अशा वस्तूची जे ज्ञानी 'ती वस्तु मी आहे' अशा भावनेने उपासना करतात ॥१२-३२॥ </div><br clear="left">
<div class="ovi">तयां आणि जी भक्तां । येरयेरांमाजी अनंता । <br>कवणें योगु तत्त्वतां । जाणितला सांगा ॥ ३३ ॥ <br></div>	<div class="oviar">महाराज, असे ते वर सांगितलेले योगी व भक्त  या दोहोंपैकी कोणी एकाने हे अनंता खरोखर योग जाणला सांगा बरे. ॥१२-३३॥ </div><br clear="left">
<div class="ovi">इया किरीटीचिया बोला । तो जगद्‌बंधु संतोषला । <br>म्हणे हो प्रश्नु भला । जाणसी करूं ॥ ३४ ॥ <br></div>	<div class="oviar">या अर्जुनाच्या बोलण्याने ते जगद्बंधु श्रीकृष्ण परमात्मा संतुष्ट होऊन म्हणाले, अरे अर्जुना, तू प्रश्न करण्याचे चांगले जाणतोस. ॥१२-३४॥</div><br clear="left">
<div class="shl">श्री भगवानुवाच <br>मय्यावेश्य मनो ये मां नित्ययुक्ता उपासते । <br>श्रद्धया परयोपेतास्ते मे युक्ततमा मताः ॥ २ ॥ <br></div>	<div class="shlar">श्रीकृष्ण मह्णाले, माझे ठिकाणी मन ठेऊन नित्ययुक्त होत्साते, अतिशय श्रद्धेने युक्त असे जे माझी उपासना करतात ते सर्वात उत्कृष्ट योगी असे मी समजतो. ॥१२-२॥</div><br clear="left">
<div class="ovi">तरी अस्तुगिरीचियां उपकंठीं । रिगालिया रविबिंबापाठीं । <br>रश्मी जैसे किरीटी । संचरती ॥ ३५ ॥ <br></div>	<div class="oviar">ज्ञा - तर अर्जुना अस्ताचलाच्या समीप सूर्य गेल्यावर सूर्यबिंबामागून जशी किरणे जातात ॥१२-३५॥ </div><br clear="left">
<div class="ovi">कां वर्षाकाळीं सरिता । जैसी चढों लागें पांडुसुता । <br>तैसी नीच नवी भजतां । श्रद्धा दिसे ॥ ३६ ॥ <br></div>	<div class="oviar">अर्जुना, ज्याप्रमाणे पावसाळ्यात नदीचे पाणी रोज वाढू लागते, त्याप्रमाणे माझे भजन करत असतांना माझ्या भक्तांचे मजविषयीचे प्रेम नित्य नवे (वाढणारे) दिसते. ॥१२-३६॥ </div><br clear="left">
<div class="ovi">परी ठाकिलियाहि सागरु । जैसा मागीलही यावा अनिवारु । <br>तिये गंगेचिये ऐसा पडिभरु । प्रेमभावा ॥ ३७ ॥ <br></div>	<div class="oviar">परंतु गंगा नदी समुद्रास प्राप्त झाल्यानंतरही जसा (तिच्या) मागील पाण्याचा अनिवार लोट येत रहातो, त्या गंगेच्या सारखे ज्यांच्या प्रेमभावाला आधिक्य असते ॥१२-३७॥ </div><br clear="left">
<div class="ovi">तैसें सर्वेंद्रियांसहित । मजमाजीं सूनि चित्त । <br>जे रात्रिदिवस न म्हणत । उपासिती ॥ ३८ ॥ <br></div>	<div class="oviar">तसेच रात्र आणि दिवस असे काही न म्हणता सर्व इंद्रियांसहित माझ्या स्वरूपी दृष अंत:करण ठेऊन माझी उपासना करतात ॥१२-३८॥ </div><br clear="left">
<div class="ovi">इयापरी जे भक्त । आपणपें मज देत । <br>तेचि मी योगयुक्त । परम मानीं ॥ ३९ ॥ <br></div>	<div class="oviar">याप्रमाणे जे भक्त मला आपला आत्मभाव देतात, त्यांनाच मी श्रेष्ठप्रतीचे योगयुक्त मानतो. ॥१२-३९॥</div><br clear="left">
<div class="shl">ये त्वक्षर्मनिर्देश्यमव्यक्तं पर्युपासते । <br>सर्वत्रगमचिन्त्यं च कूटस्थमचलं ध्रुवं ॥ ३ ॥ <br></div>	<div class="shlar">तथापि जे अक्षर, अनिर्देश्य, अव्यक्त, सर्वव्यापी, अचिंत्य. अविकारी, अचल, ध्रुव, - ॥१२-३॥</div><br clear="left">
<div class="ovi">आणि येर तेही पांडवा । जे आरूढोनि सोऽहंभावा । <br>झोंबती निरवयवा । अक्षरासी ॥ ४० ॥ <br></div>	<div class="oviar">ज्ञा - आणि अर्जुना याशिवाय दुसरे (निर्गुणाचे उपासक) जे 'ते ब्रह्म मी आहे' अशी दृढ भावना धरून अवयवरहित व अविनाश अशा ब्रह्माला धरावयास पहातात, ॥१२-४०॥ </div><br clear="left">
<div class="ovi">मनाची नखी न लगे । जेथ बुद्धीची दृष्टी न रिगे । <br>ते इंद्रियां कीर जोगें । कायि होईल ? ॥ ४१ ॥ <br></div>	<div class="oviar">ज्या ब्रह्माचे ठिकाणी मनाचा प्रवेश होत नाही आणि बुद्धीची दृष्टी जेथे प्रवेश करत नाही ते इंद्रियांना खरोखर गोचर होईल काय ? ॥१२-४१॥ </div><br clear="left">
<div class="ovi">परी ध्यानाही कुवाडें । म्हणोनि एके ठायीं न संपडे । <br>व्यक्तीसि माजिवडें । कवणेही नोहे ॥ ४२ ॥ <br></div>	<div class="oviar">परंतु जे ब्रह्म एका ठिकाणी न सापडल्यामुळेच व कोणात्याही आकारात येत नसल्यामुळे जे ध्यानालाही कठिण आहे, ॥१२-४२॥ </div><br clear="left">
<div class="ovi">जया सर्वत्र सर्वपणें । सर्वांही काळीं असणें । <br>जें पावूनि चिंतवणें । हिंपुटी जाहलें ॥ ४३ ॥ <br></div>	<div class="oviar">जी वस्तु सर्व ठिकाणी, सर्व रूपाने व सर्व काली असते, ज्या स्वरूपाचे ध्यान करण्याकरता गेले असता ती चिंतन करण्याची क्रिया, तेथे आपला काही लाग न लागल्यामुळे खजील होते ॥१२-४३॥ </div><br clear="left">
<div class="ovi">जें होय ना नोहे । जें नाहीं ना आहे । <br>ऐसें म्हणोनि उपाये । उपजतीचि ना ॥ ४४ ॥ <br></div>	<div class="oviar">जी वस्तु उत्पन्न होत नसून नाशही पावत नाही व जी वस्तु नाही असेही नाही व आहे असेही नाही, व जी वस्तु अशी असल्यामुळे जिच्या प्राप्तीविषयी साधने संभवतच नाहीत, ॥१२-४४॥ </div><br clear="left">
<div class="ovi">जें चळे ना ढळे । सरे ना मैळे । <br>तें आपुलेनीचि बळें । आंगविलें जिहीं ॥ ४५ ॥ <br></div>	<div class="oviar">जे चळत नाही व हलत नाही, जे संपत नाही व मळत नाही, ते ब्रह्म आपल्या बळानेच ज्यांनी स्वाधीन करून घेतले आहे ॥१२-४५॥</div><br clear="left">
<div class="shl">सन्नियम्येन्द्रियग्रामं सर्वत्र समबुद्धयः । <br>ते प्राप्नुवन्ति मामेव सर्वभूतहिते रताः ॥ ४ ॥ <br></div>	<div class="shlar">अशा ब्रह्माची इंद्रियसमुदायांचे नियमन करून सर्वत्र समान बुद्धी ठेवणारे व सर्वभूतांचे हित त्यामध्ये रत असणारे, उपासना करतात ते देखील माझ्याप्रतच येतात. ॥१२-४॥</div><br clear="left">
<div class="ovi">पैं वैराग्यमहापावकें । जाळूनि विषयांचीं कटकें । <br>अधपलीं तवकें । इंद्रियें धरिलीं ॥ ४६ ॥ <br></div>	<div class="oviar">ज्ञा - ज्यांनी वैराग्यरूपी मोठ्या अग्नीने विषयांची सैन्ये जाळून त्यायोगाने होरपळलेली इंद्रिये धैर्याने आवरून धरली ॥१२-४६॥ </div><br clear="left">
<div class="ovi">मग संयमाची धाटी । सूनि मुरडिलीं उफराटीं । <br>इंद्रियें कोंडिलीं कपाटीं । हृदयाचिया ॥ ४७ ॥ <br></div>	<div class="oviar">मग इंद्रियास (निग्रहाच्या) पाशात घालून उलट फिरवले (म्हणजे अंतर्मुख केले) व अशा तर्‍हेने त्यास हृदयाच्या कपाटात कोंडले ॥१२-४७॥ </div><br clear="left">
<div class="ovi">अपानींचिया कवाडा । लावोनि आसनमुद्रा सुहाडा । <br>मूळबंधाचा हुडा । पन्नासिला ॥ ४८ ॥ <br></div>	<div class="oviar">हे सुजाण अर्जुना गुदद्वाराला आसनमुद्रा लावून मूळबंधाचा किल्ला तयार केला. ॥१२-४८॥ </div><br clear="left">
<div class="ovi">आशेचे लाग तोडिले । अधैर्याचे कडे झाडिले । <br>निद्रेचें शोधिलें । काळवखें ॥ ४९ ॥ <br></div>	<div class="oviar">आशांचे संबंध तोडून टाकले, भित्रेपणाचे कडे ढासळून दिले आणि निद्रारूपी अंधार नाहीसा करून टाकला. ॥१२-४९॥ </div><br clear="left">
<div class="ovi">वज्राग्नीचिया ज्वाळीं । करूनि सप्तधातूंची होळी । <br>व्याधींच्या सिसाळीं । पूजिलीं यंत्रें ॥ ५० ॥ <br></div>	<div class="oviar">वज्राग्नीच्या ज्वाळाने अपानरूप धातूंची होळी करून रोगरूप मुंडक्यांनी प्राणायामरूपी तोफा पुजिल्या. ॥१२-५०॥ </div><br clear="left">
<div class="ovi">मग कुंडलिनियेचा टेंभा । आधारीं केला उभा । <br>तया चोजवलें प्रभा । निमथावरी ॥ ५१ ॥ <br></div>	<div class="oviar">मग कुंडलिनीची मशाल आधारवक्रावर उभी केली व तिच्या प्रकाशाने ब्रह्मरंध्रपर्यंत मार्ग समजला. ॥१२-५१॥ </div><br clear="left">
<div class="ovi">नवद्वारांचिया चौचकीं । बाणूनि संयतीची आडवंकी । <br>उघडिली खिडकी । ककारांतींची ॥ ५२ ॥ <br></div>	<div class="oviar">शरीरातील नवही द्वारांच्या कवाडावर संयमाचा अडसर घालून सुषुम्ना नाडीचे मुख उघडले. ॥१२-५२॥ </div><br clear="left">
<div class="ovi">प्राणशक्तिचामुंडे । प्रहारूनि संकल्पमेंढे । <br>मनोमहिषाचेनि मुंडें । दिधलीं बळी ॥ ५३ ॥ <br></div>	<div class="oviar">प्राणशक्तिरूपी चामुंडा देवीला संकल्परूपी मेंढे मारून ते व मनोरूपी महिषाचे मस्तक हे बळी दिले. ॥१२-५३॥ </div><br clear="left">
<div class="ovi">चंद्रसूर्यां बुझावणी । करूनि अनुहताची सुडावणी । <br>सतरावियेचें पाणी । जिंतिलें वेगीं ॥ ५४ ॥ <br></div>	<div class="oviar">इडा व पिंगळा नाड्यांचा सुषुम्नेत प्रवेश करून अनाहत शब्दाचा गजर खुला केला व चंद्रामृत त्वरेने जिंकून घेतले. ॥१२-५४॥ </div><br clear="left">
<div class="ovi">मग मध्यमा मध्य विवरें । तेणें कोरिवें दादरें । <br>ठाकिलें चवरें । ब्रह्मरंध्र ॥ ५५ ॥ <br></div>	<div class="oviar">मग सुषुम्ना नाडीमधील कोरीव अशा विवररूपी दादरावरून ब्रह्मरंध्राचे शिखर प्राप्त करून घेतले. ॥१२-५५॥ </div><br clear="left">
<div class="ovi">वरी मकारांत सोपान । ते सांडोनिया गहन । <br>काखे सूनियां गगन । भरले ब्रह्मीं ॥ ५६ ॥ <br></div>	<div class="oviar">व शिवाय आज्ञाचक्ररूप अथवा ॐकाराची तिसरी मात्रा जो मकार त्या मकाररूपी जिन्याचा बिकट शेवट जे चढून जातात व मूर्ध्न्याकाशाला बगलेत मारून ब्रह्माशी ऐक्याला पावतात. ॥१२-५६॥ </div><br clear="left">
<div class="ovi">ऐसे जे समबुद्धी । गिळावया सोऽहंसिद्धी । <br>आंगविताती निरवधी । योगदुर्गें ॥ ५७ ॥ <br></div>	<div class="oviar">अशा प्रकारे सर्वत्र सारखी बुद्धी ठेवलेले जे असतात ते सोऽहंसिद्धि (मी ब्रह्म आहे अशी भावना) काबीज करण्याकरता योगरूपी अमर्याद किल्ले स्वाधीन करून घेतात. ॥१२-५७॥ </div><br clear="left">
<div class="ovi">आपुलिया साटोवाटी । शून्य घेती उठाउठीं । <br>तेही मातेंचि किरीटी । पावती गा ॥ ५८ ॥ <br></div>	<div class="oviar">आपल्याला मोबदल्यात देऊन त्वरित शून्य (निराकार ब्रह्म) घेतात, तेही अर्जुना मलाच पावतात. ॥१२-५८॥ </div><br clear="left">
<div class="ovi">वांचूनि योगचेनि बळें । अधिक कांहीं मिळे । <br>ऐसें नाहीं आगळें । कष्टचि तया ॥ ५९ ॥ <br></div>	<div class="oviar">एरवी योगाचरणाच्या जोरावर विशेष काही लाभ होतो असे मुळीच नाही. त्यात करणार्‍याला काही मिळत असेल तर जास्त श्रममात्र पदरात पडतात, दुसरे काही नाही. ॥१२-५९॥</div><br clear="left">
<div class="shl">क्लेशोऽधिकतरस्तेषामव्यक्तासक्तचेतसाम् । <br>अव्यक्ता हि गतिर्दुःखं देहवद्भिरवाप्यते ॥ ५ ॥ <br></div>	<div class="shlar">अव्यक्त ब्रह्माचे ठिकाणी ज्यांचे चित्त आसक्त आहे त्यांना अधिक क्लेश असतो. कारण देहधार्‍यांना अव्यक्त ब्रह्माच्या प्राप्तीचा मार्ग कष्टाने साध्य होतो.॥१२-५॥</div><br clear="left">
<div class="ovi">जिहीं सकळ भूतांचिया हितीं । निरालंबीं अव्यक्तीं । <br>पसरलिया आसक्ती । भक्तीवीण ॥ ६० ॥ <br></div>	<div class="oviar">ज्ञा - सगुणाच्या भक्तीस डवलून निराश्रय निर्गुण, त्या ब्रह्माची प्राप्ती होण्याकरता ज्या योग्याने त्या ठिकाणी आसक्ती धरलेली असते ॥१२-६०॥ </div><br clear="left">
<div class="ovi">तयां महेन्द्रादि पदें । करिताति वाटवधें । <br>आणि ऋद्धिसिद्धींचीं द्वंद्वें । पडोनि ठाती ॥ ६१ ॥ <br></div>	<div class="oviar">त्यास इंद्रपदादि पदे वाटमारेपणा करीत असून (म्हणजे इंद्रपदादि स्थाने आपणास प्राप्त व्हावी अशी घातक इच्छा उत्पन्न होऊन) ऋद्धिसिद्धीपासून उत्पन्न होणारी सुखदु:खे त्या योग्याच्या ब्रह्मप्राप्तीच्या आड पडून रहातात. ॥१२-६१॥ </div><br clear="left">
<div class="ovi">कामक्रोधांचे विलग । उठावती अनेग । <br>आणि शून्येंसीं आंग । झुंजवावें कीं ॥ ६२ ॥ <br></div>	<div class="oviar">कामक्रोधांचे अनेक उपद्रव उद्भवतात व निराकाराबरोबर शरीर लढवावे लागते. ॥१२-६२॥ </div><br clear="left">
<div class="ovi">ताहानें ताहानचि पियावी । भुकेलिया भूकचि खावी । <br>अहोरात्र वावीं । मवावा वारा ॥ ६३ ॥ <br></div>	<div class="oviar">तहानेने तहानच प्यावी, भूक लागली असता भूक खावी आणि रात्रंदिवस वावांनी वारा मोजावा ॥१२-६३॥ </div><br clear="left">
<div class="ovi">उनी दिहाचें पहुडणें । निरोधाचें वेल्हावणें । <br>झाडासि साजणें । चाळावें गा ॥ ६४ ॥ <br></div>	<div class="oviar">जेथे जागणे हेच निजणे, इंद्रियांचा निरोध करणे हेच विषयांचे प्रशस्त भोगणे आणि अरे झाडाबरोबर बोलणे हेच मित्रांबरोबर बोलणे होय. ॥१२-६४॥ </div><br clear="left">
<div class="ovi">शीत वेढावें । उष्ण पांघुरावें । <br>वृष्टीचिया असावें । घरांआंतु ॥ ६५ ॥ <br></div>	<div class="oviar">थंडी नेसावी, ऊन पांघरावे आणि पावसाच्या घरात असावे. ॥१२-६५॥ </div><br clear="left">
<div class="ovi">किंबहुना पांडवा । हा अग्निप्रवेशु नीच नवा । <br>भ्रतारेंवीण करावा । तो हा योगु ॥ ६६ ॥ <br></div>	<div class="oviar">अर्जुना फार काय सांगावे ?.हा योग करणे म्हणजे नवर्‍यावाचून नित्य नवा अग्निप्रवेश (सती जाणे) आहे. ॥१२-६६॥ </div><br clear="left">
<div class="ovi">एथ स्वामीचें काज । न बापिकें व्याज । <br>परी मरणेंसीं झुंज । नीच नवें ॥ ६७ ॥ <br></div>	<div class="oviar"> या योग करण्याच्या कामात नवर्‍याचे (नवर्‍यबरोबर सती गेले असता जसा पुढे तोच नवरा मिळातो तसे नवरा मिळाण्याचे) काम नाही, अथवा काही कुलाचारानिमित्त योगासारखे कष्ट सोसावे असे) कुलाचाराचे निमित्तही नाही. परंतु मरणाबरोबर नित्य नवी लढाई आहे. ॥१२-६७॥ </div><br clear="left">
<div class="ovi">ऐसें मृत्यूहूनि तीख । कां घोंटे कढत विख । <br>डोंगर गिळितां मुख । न फाटे काई ? ॥ ६८ ॥ <br></div>	<div class="oviar">त्याप्रमाणे योगाचे दु:ख मृत्यूहून तीक्ष्ण आहे अथवा कढत विष पिववेल काय ? डोंगर गिळतांना मुख फाटणार नाही का ? ॥१२-६८॥ </div><br clear="left">
<div class="ovi">म्हणोनि योगाचियां वाटा । जे निगाले गा सुभटा । <br>तयां दुःखाचाचि शेलवांटा । भागा आला ॥ ६९ ॥ <br></div>	<div class="oviar">म्हणून अर्जुना, या योगाच्या वाटेने माझी प्राप्ती करून घेण्याकरता जे निघाले त्यांच्या वाट्याला दु:खाचाच भाग आला. ॥१२-६९॥</div><br clear="left">
<div class="ovi">पाहें पां लोहाचे चणे । जैं बोचरिया पडती खाणें । <br>तैं पोट भरणें कीं प्राणें । शुद्धी म्हणों ॥ ७० ॥ <br></div>	<div class="oviar">असे पहा की जेव्हा बोचर्‍या माणसास लोखंडाचे चणे खाण्याचा प्रसंग येतो, तेव्हा ते त्याचे पोट भरणे म्हणावे की प्राणांशी त्याचा वियोग म्हणावा ? ॥१२-७०॥ </div><br clear="left">
<div class="ovi">म्हणोनि समुद्र बाहीं । तरणे आथि केंही । <br>कां गगनामाजीं पाईं । खोलिजतु असें ? ॥ ७१ ॥ <br></div>	<div class="oviar">म्हणून बाहूंनी समुद्र तरून जाणे, हे कोठे शक्य आहे का ? अथवा आकाशात पायाने चालणे होते काय ? ॥१२-७१॥ </div><br clear="left">
<div class="ovi">वळघलिया रणाची थाटी । आंगीं न लागतां कांठी । <br>सूर्याची पाउटी । कां होय गा ॥ ७२ ॥ <br></div>	<div class="oviar">युद्धाच्या गर्दीत गेल्यावर अंगाला काठीचा घाव न लागता सूर्याची पायरी करून सूर्यमंडलाचा भेद करून जाता येईल काय ? ॥१२-७२॥ </div><br clear="left">
<div class="ovi">यालागीं पांगुळा हेवा । नव्हे वायूसि पांडवा । <br>तेवीं देहवंता जीवां । अव्यक्तीं गति ॥ ७३ ॥ <br></div>	<div class="oviar">म्हणून अर्जुना ज्याप्रमाणे पांगळ्याला वायूशी स्पर्धा करता येणार नाही, त्याप्रमाणे शरीरधारी जीवांची अव्यक्ताच्या (निर्गुण ब्रह्माच्या ठिकाणी) गती नाही. ॥१२-७३॥ </div><br clear="left">
<div class="ovi">ऐसाही जरी धिंवसा । बांधोनियां आकाशा । <br>झोंबती तरी क्लेशा । पात्र होती ॥ ७४ ॥ <br></div>	<div class="oviar">असे असूनही ते जीव धैर्य धरून निर्गुणाचाच पिच्छा पुरवतील तर ते दु:खाला प्राप्त होतील. ॥१२-७४॥ </div><br clear="left">
<div class="ovi">म्हणोनि येर ते पार्था । नेणतीचि हे व्यथा । <br>जे कां भक्तिपंथा । वोटंगले ॥ ७५ ॥ <br></div>	<div class="oviar">म्हणून अर्जुना, याहून दुसरे जे भक्तिमार्गाला लागले ते हे दु:ख जाणतच नाहीत. ॥१२-७५॥</div><br clear="left">

<center><hr width="50%" size="2" noshade=""><br><audio controls="" style="width:500px" ;="" src="../12/items/Sartha-Dnyaneshvari-Parayana/dnya12-076-150.mp3"></audio>
<p class="end">[ Right click to 'save audio as' for downloading Audio ]</p><hr width="50%" size="2" noshade=""></center><br>

<div class="shl">ये तु सर्वाणि कर्माणि मयि संन्यस्य मत्पराः । <br>अनन्येनैव योगेन मां ध्यायन्त उपासते ॥ ६ ॥ <br></div>	<div class="shlar">पण हे पार्था, जे सर्व कर्मे मला अर्पण करून मत्पर होत्साते अनन्य योगाने (भक्तीने) माझे ध्यान करीत उपासना करतात ॥१२-६॥</div><br clear="left">
<div class="ovi">कर्मेंद्रियें सुखें । करिती कर्में अशेखें । <br>जियें कां वर्णविशेखें । भागा आलीं ॥ ७६ ॥ <br></div>	<div class="oviar">ज्ञा - (येथीन पुढे भाक्तिमार्गाला लागलेल्या पुरुषाचे वर्णन करतात). त्या भक्तिमार्गाला लागलेल्या पुरुषाची कर्मेंद्रिये ही वर्णाश्रमधर्मानुसार सर्व कर्मे आनंदाने करीत असतात. ॥१२-७६॥ </div><br clear="left">
<div class="ovi">विधीतें पाळित । निषेधातें गाळित । <br>मज देऊनि जाळित । कर्मफळें ॥ ७७ ॥ <br></div>	<div class="oviar">ते पुरुष शास्त्राने सांगितलेल्या आज्ञांचे पालन करतात व शास्त्राने मनाई केलेली कर्मे ते करीत नाहीत. व केलेल्या कर्मांची फळे, ती कर्मे मला अर्पण करून जाळून टाकतात. ॥१२-७७॥ </div><br clear="left">
<div class="ovi">ययापरी पाहीं । अर्जुना माझें ठाईं । <br>संन्यासूनि नाहीं । करिती कर्में ॥ ७८ ॥ <br></div>	<div class="oviar">अर्जुना याप्रमाणे माझ्या ठिकाणी कर्मांचा त्याग करून (कर्मे मला अर्पण करून) ते कर्मे नाहीशी करतात. ॥१२-७८॥ </div><br clear="left">
<div class="ovi">आणीकही जे जे सर्व । कायिक वाचिक मानसिक भाव । <br>तयां मीवांचूनि धांव । आनौती नाहीं ॥ ७९ ॥ <br></div>	<div class="oviar">आणखी ज्या ज्या म्हणून काही शरीराच्या, वाणीच्या व मनाच्या क्रिया असतात, त्या सर्वांची प्रवृत्ति माझ्याशिवाय दुसरीकडे नसते. ॥१२-७९॥ </div><br clear="left">
<div class="ovi">ऐसे जे मत्पर । उपासिती निरंतर । <br>ध्यानमिषें घर । माझें झालें ॥ ८० ॥ <br></div>	<div class="oviar">असे जे माझ्या ठिकाणी गढून माझी निरंतर उपासना करतात व जे माझे निरंतर ध्यान करतात व त्या ध्यानाच्या निमित्ताने जे माझे घर झाले आहेत, ॥१२-८०॥ </div><br clear="left">
<div class="ovi">जयांचिये आवडी । केली मजशीं कुळवाडी । <br>भोग मोक्ष बापुडीं । त्यजिलीं कुळें ॥ ८१ ॥ <br></div>	<div class="oviar">ज्यांच्या प्रेमाने माझ्याशी देवघेव केलेली असते व ऐहिक व पारत्रिक भोग व मोक्ष या असाम्यादीन आहेत असे समजून, त्यांचा त्याग केलेला असतो. ॥१२-८१॥ </div><br clear="left">
<div class="ovi">ऐसे अनन्ययोगें । विकले जीवें मनें आंगें । <br>तयांचे कायि एक सांगें । जें सर्व मी करीं ॥ ८२ ॥ <br></div>	<div class="oviar">याप्रमाणे एकनिष्ठ भक्तीने जीव, शरीर व मन यासह जे मला विकलेले असतात, त्यांचे काय एक मी करतो म्हणून सांगू ? कारण सर्वच मी करतो. ॥१२-८२॥</div><br clear="left">
<div class="shl">तेषामहं समुद्धर्ता मृत्युसंसारसागरात् । <br>भवामि न चिरात्पार्थ मय्यावेशितचेतसाम् ॥ ७ ॥ <br></div>	<div class="shlar">त्या माझ्या सगुण स्वरूपाच्या ठिकाणी ज्यांनी चित्त ठेवले आहे अशांना मी अल्पकाळात मृत्यु व जन्मरूपी संसारसागरातून वर काढतो. ॥१२-७॥</div><br clear="left">
<div class="ovi">किंबहुना धनुर्धरा । जो मातेचिया ये उदरा । <br>तो मातेचा सोयरा । केतुला पां ॥ ८३ ॥ <br></div>	<div class="oviar">ज्ञा - फार काय सांगावे ? अर्जुना जो आईच्या पोटी जन्म घेतो, तो आईचा किती आवडता असतो बरे ? ॥१२-८३॥ </div><br clear="left">
<div class="ovi">तेवीं मी तयां । जैसे असती तैसियां । <br>कळिकाळ नोकोनियां । घेतला पट्टा ॥ ८४ ॥ <br></div>	<div class="oviar">त्याप्रमाणे माझे भक्त ज्या स्थितीत असतील त्या स्थितीत मी त्यांच्यावर प्रेम करतो व कळिकाळाचा पराभव करून त्यास मी आपल्या पदरात घेतो. ॥१२-८४॥ </div><br clear="left">
<div class="ovi">एर्‍हवीं तरी माझियां भक्तां । आणि संसाराची चिंता । <br>काय समर्थाची कांता । कोरान्न मागे ॥ ८५ ॥ <br></div>	<div class="oviar">सहज विचार करून पाहिले तर (कोणीही) एकदा माझा भक्त म्हणून ठरला, मग त्यास संसाराच्या काळजीची गोष्ट कशाला ? सांग. राजाचे कुटुंबास भीक मागण्याचे कारण पडेल काय ? ॥१२-८५॥ </div><br clear="left">
<div class="ovi">तैसे ते माझें । कलत्र हें जाणिजे । <br>कायिसेनिही न लजें । तयांचेनि मी ॥ ८६ ॥ <br></div>	<div class="oviar">त्याप्रमाणे ते भक्त माझे कुटुंब आहेत असे समजावे. त्यांचे कोणतेही पडलेले काम करण्यात मला कमीपणा वाटत नाही. ॥१२-८६॥ </div><br clear="left">
<div class="ovi">जन्ममृत्यूचिया लाटीं । झळंबती इया सृष्टी । <br>तें देखोनियां पोटीं । ऐसें जाहलें ॥ ८७ ॥ <br></div>	<div class="oviar">जन्ममृत्यूच्या लाटात हे जग गटांगळ्या खात असलेले पाहून माझ्या पोटात असा विचार आला. ॥१२-८७॥ </div><br clear="left">
<div class="ovi">भवसिंधूचेनि माजें । कवणासि धाकु नुपजे । <br>तेथ जरी कीं माझे । बिहिती हन ॥ ८८ ॥ <br></div>	<div class="oviar">संसारसागराच्या खवळण्याने कोणास भय उत्पन्न होणार नाही ? या योगाने (संसारसागराच्या क्षोभाने) माझे भक्त कदाचित् भितील. ॥१२-८८॥ </div><br clear="left">
<div class="ovi">म्हणोनि गा पांडवा । मूर्तीचा मेळावा । <br>करूनि त्यांचिया गांवा । धांवतु आलों ॥ ८९ ॥ <br></div>	<div class="oviar">म्हणून अर्जुना सगुण रूप धारण करून भक्तांच्या गावाला मी धावत आलो. ॥१२-८९॥ </div><br clear="left">
<div class="ovi">नामाचिया सहस्रवरी । नावा इया अवधारीं । <br>सजूनियां संसारीं । तारू जाहलों ॥ ९० ॥ <br></div>	<div class="oviar">माझी हजारो नावे, ह्याच कोणी नावा, त्या तयार करून संसारसागरातून भक्तांना तारणारा मी नावाडी झालो असे समज. ॥१२-९०॥ </div><br clear="left">
<div class="ovi">सडे जे देखिले । ते ध्यानकासे लाविले । <br>परीग्रहीं घातले । तरियावरी ॥ ९१ ॥ <br></div>	<div class="oviar">जे भक्त एकटे (अंतर्बाह्य परिग्ररहित) आहेत असे पाहिले, त्यास माझे ध्यानरूपी कासेला लावले व जे कुटुंबवाले त्यांना नामरूपी नावेवर बसवले. ॥१२-९१॥ </div><br clear="left">
<div class="ovi">प्रेमाची पेटी । बांधली एकाचिया पोटीं । <br>मग आणिले तटीं । सायुज्याचिया ॥ ९२ ॥ <br></div>	<div class="oviar">एकाच्या पोटी प्रेमाची पेटी बांधली आणि मग त्यास मोक्षाच्या काठावर आणले. ॥१२-९२॥ </div><br clear="left">
<div class="ovi">परी भक्तांचेनि नांवें । चतुष्पदादि आघवे । <br>वैकुंठींचिये राणिवे । योग्य केले ॥ ९३ ॥ <br></div>	<div class="oviar">परंतु जे माझे भक्त असे (माझ्या दृष्टीने) ठरलेले आहेत मग ते (गजेंद्रासारखे) चार पायांची जनावरे का असेनात, पण त्या सर्वास वैकुंठाच्या राज्यास योग्य केले. ॥१२-९३॥ </div><br clear="left">
<div class="ovi">म्हणोनि गा भक्तां । नाहीं एकही चिंता । <br>तयांतें समुद्धर्ता । आथि मी सदा ॥ ९४ ॥ <br></div>	<div class="oviar">म्हणून माझ्या भक्तांना एकही चिंता नाही. कारण मी त्यांचा उद्धार करणारा तयार आहे. ॥१२-९४॥ </div><br clear="left">
<div class="ovi">आणि जेव्हांचि कां भक्तीं । दीधली आपुली चित्तवृत्ती । <br>तेव्हांचि मज सूति । त्यांचिये नाटीं ॥ ९५ ॥ <br></div>	<div class="oviar">आणि जेव्हा भक्तांनी आपली चित्तवृत्ती मला दिली, त्यावेळी त्यांनी मला आपल्या छंदात घातले. ॥१२-९५॥</div><br clear="left">
<div class="ovi">याकारणें गा भक्तराया । हा मंत्र तुवां धनंजया । <br>शिकिजे जे यया । मार्गा भजिजे ॥ ९६ ॥ <br></div>	<div class="oviar">ज्ञा - याकरता, हे भक्तश्रेष्ठ अर्जुना, या भक्तिमार्गाचे आचरण करावे, हा विचार पक्का लक्षात ठेव. ॥१२-९६॥ </div><br clear="left">
<div class="shl">मय्येव मन आधत्स्व मयि बुद्धिं निवेशय । <br>निवसिष्यसि मय्येव अत उर्ध्वं न संशयः ॥ ८ ॥ <br></div>	<div class="shlar">माझ्या ठिकाणी मन वृत्तिवंत करून घाल, माझ्या ठिकाणी बुद्धी स्थिर कर. (म्हणजे) या पुढे तू माझ्या ठिकाणी निवास करशील (मद्रूप होशील) यात शंका नाही. ॥१२-८॥</div><br clear="left">
<div class="ovi">अगा मानस हें एक । माझ्या स्वरूपीं वृत्तिक । <br>करूनि घालीं निष्टंक । बुद्धि निश्चयेंसीं ॥ ९७ ॥ <br></div>	<div class="oviar">अरे अर्जुना, बुद्धीच्या निश्चयासह तू आपले मन फक्त माझ्या स्वरूपी अखंड वतनदार करून ठेव. ॥१२-९७॥ </div><br clear="left">
<div class="ovi">इयें दोनीं सरिसीं । मजमाजीं प्रेमेसीं । <br>रिगालीं तरी पावसी । मातें तूं गा ॥ ९८ ॥ <br></div>	<div class="oviar">बा अर्जुना, या दोघांनी (बुद्धि व मन) जर माझ्यामधे बरोबर प्रवेश केला तर तू मला पावशील. ॥१२-९८॥ </div><br clear="left">
<div class="ovi">जे मन बुद्धि इहीं । घर केलें माझ्यां ठायीं । <br>तरी सांगें मग काइ । मी तू ऐसें उरे ? ॥ ९९ ॥ <br></div>	<div class="oviar">कारण की मन व बुद्धि ही माझ्या ठिकाणी कायमची राहिली तर मग 'मी, तू' असे द्वैत उरेल काय सांग. ॥१२-९९॥ </div><br clear="left">
<div class="ovi">म्हणोनि दीप पालवे । सवेंचि तेज मालवे । <br>कां रविबिंबासवें । प्रकाशु जाय ॥ १०० ॥ <br></div>	<div class="oviar">म्हणून पदराच्या वार्‍याने दिवा मालवला असता त्या दिव्याचे तेज जसे लागलीच नाहीसे होते, अथवा सूर्यास्ताच्या वेळी त्या सूर्याच्या बिंबाबरोबर जसा प्रकाश जातो ॥१२-१००॥ </div><br clear="left">
<div class="ovi">उचललेया प्राणासरिसीं । इंद्रियेंही निगती जैसीं । <br>तैसा मनोबुद्धिपाशीं । अहंकारु ये ॥ १०१ ॥ <br></div>	<div class="oviar">शरीरातून प्राण निघाल्याबरोबर इंद्रिये जशी त्याच्या मागून जातात, त्याप्रमाणे जिकडे मन व बुद्धी जाईल तिकडे त्यांच्याबरोबर अहंकार येतो. ॥१२-१०१॥ </div><br clear="left">
<div class="ovi">म्हणोनि माझिया स्वरूपीं । मनबुद्धि इयें निक्षेपीं । <br>येतुलेनि सर्वव्यापी । मीचि होसी ॥ १०२ ॥ <br></div>	<div class="oviar">म्हणून माझ्या स्वरूपी मन व बुद्धी दोन्ही ठेव. एवढ्याने सर्वव्यापी जो मी तोच तू होशील. ॥१२-१०२॥ </div><br clear="left">
<div class="ovi">यया बोला कांहीं । अनारिसें नाहीं । <br>आपली आण पाहीं । वाहतु असें गा ॥ १०३ ॥ <br></div>	<div class="oviar">अर्जुना हे जे मी बोललो त्यात अन्यथा काही नाही असे मी आपली शपथ घेऊन तुला सांगतो. ॥१२-१०३॥</div><br clear="left">
<div class="shl">अथ चित्तं समाधातुं न शक्नोषि मयि स्थिरम् । <br>अभ्यासयोगेन ततो मामिच्छाप्तुं धनन्जय ॥ ९ ॥ <br></div>	<div class="shlar">अथवा हे धनंजया माझ्या ठिकाणी चित्त स्थिर करण्याला असमर्थ असलास तर (चित्तैकाग्रतेचा अथवा ध्यानाचा) अभ्यास करून माझी प्राप्ती करून घेण्य़ाची इच्छा कर. ॥१२-९॥ </div><br clear="left">
<div class="ovi">अथवा हें चित्त । मनबुद्धिसहित । <br>माझ्यां हातीं अचुंबित । न शकसी देवों ॥ १०४ ॥ <br></div>	<div class="oviar">ज्ञा - अथवा जर मन बुद्धिसहित हे चित्त माझ्या हाती अनुच्छिष्ट (सकल वासनारहित असे संपूर्ण) तू देऊ शकणार नाहीस. ॥१२-१०४॥ </div><br clear="left">
<div class="ovi">तरी गा ऐसें करीं । यया आठां पाहारांमाझारीं । <br>मोटकें निमिषभरी । देतु जाय ॥ १०५ ॥ <br></div>	<div class="oviar">तर अर्जुना, असे कर की आठ प्रहरांमधे थोडकेसे निमिषभर चित्त देत जा. ॥१२-१०५॥ </div><br clear="left">
<div class="ovi">मग जें जें कां निमिख । देखेल माझें सुख । <br>तेतुलें अरोचक । विषयीं घेईल ॥ १०६ ॥ <br></div>	<div class="oviar">मग जितके तितके निमिष तुझे चित्त माझे सुख पाहील तितके तितके तुझे चित्त विषयांच्या ठिकाणी अरुची घेईल. ॥१२-१०६॥ </div><br clear="left">
<div class="ovi">जैसा शरत्कालु रिगे । आणि सरिता वोहटूं लागे । <br>तैसें चित्त काढेल वेगें । प्रपंचौनि ॥ १०७ ॥ <br></div>	<div class="oviar">ज्याप्रमाणे शरदऋतूचा प्रवेश झाला की नद्यांचे पाणी कमी होऊ लागते, त्याप्रमाणे तुझ्या चित्ताचा माझ्या स्वरूपात जसजसा प्रवेश होईल, त्या मानाने तुझे चित्त प्रपंचापासून वेगाने निघेल. ॥१२-१०७॥ </div><br clear="left">
<div class="ovi">मग पुनवेहूनि जैसें । शशिबिंब दिसेंदिसें । <br>हारपत अंवसे । नाहींचि होय ॥ १०८ ॥ <br></div>	<div class="oviar">मग ज्या प्रमाणे पौर्णिमेपासून दिवसेंदिवस चंद्राचे बिंब कमी होत होत अमावास्येला अगदी नाहीसे होते ॥१२-१०८॥ </div><br clear="left">
<div class="ovi">तैसें भोगाआंतूनि निगतां । चित्त मजमाजीं रिगतां । <br>हळूहळू पंडुसुता । मीचि होईल ॥ १०९ ॥ <br></div>	<div class="oviar">त्याप्रमाणे भोगातून तुझे चित्त निघून माझ्यामधे प्रवेश करता करता अर्जुना, ते तुझे चित्त हळू हळू मद्रूप होईल. ॥१२-१०९॥ </div><br clear="left">
<div class="ovi">अगा अभ्यासयोगु म्हणिजे । तो हा एकु जाणिजे । <br>येणें कांहीं न निपजे । ऐसें नाहीं ॥ ११० ॥ <br></div>	<div class="oviar">अरे अभ्यासयोग जो म्हणतात तो हाच एक आहे, असे समज. याच्या योगाने कोणतीही गोष्ट प्राप्त होणार नाही असे नाही. ॥१२-११०॥ </div><br clear="left">
<div class="ovi">पैं अभ्यासाचेनि बळें । एकां गति अंतराळे । <br>व्याघ्र सर्प प्रांजळे । केले एकीं ॥ १११ ॥ <br></div>	<div class="oviar">अभ्यासाचे सामर्थ्याने कित्येक आकाशाच्या पोकळीत चालू शकतात व कित्येकांनी वाघ व साप या दुष्ट प्राण्यांना सुद्धा स्वाधीन करून घेतले आहे. ॥१२-१११॥ </div><br clear="left">
<div class="ovi">विष कीं आहारीं पडे । समुद्रीं पायवाट जोडे । <br>एकीं वाग्ब्रह्म थोकडें । अभ्यासें केलें ॥ ११२ ॥ <br></div>	<div class="oviar">विष खाण्याचा अभ्यास केला असता ते विष देखील पचनी पडते. अभ्यासाच्या योगाने समुद्रावरून पायाने जाता येते. कित्येकांनी वेदांचा अभ्यास करून ते वेद आटोक्यात आणले. ॥१२-११२॥ </div><br clear="left">
<div class="ovi">म्हणोनि अभ्यासासी कांहीं । सर्वथा दुष्कर नाहीं । <br>यालागी माझ्या ठायीं । अभ्यासें मीळ ॥ ११३ ॥ <br></div>	<div class="oviar">म्हणून अभ्यासाला कोणतीही गोष्ट मुळीच कठिण नाही. याकरता माझ्या स्वरूपी तू अभ्यासाने एकरूप हो. ॥१२-११३॥</div><br clear="left">
<div class="shl">अभ्यासेऽप्यसमर्थोऽसि मत्कर्मपरमो भव । <br>मदर्थमपि कर्माणि कुर्वन् सिद्धिमवाप्स्यसि ॥ १०॥ <br></div>	<div class="shlar">अभ्यासयोगाला देखील असमर्थ असलास, सर्वस्वी माझ्याकरता कर्मे करणारा हो. माझ्याकरता कर्मे केलीस तरी देखील तू सिद्धी मिळावशील. ॥१२-१०॥</div><br clear="left">
<div class="ovi">कां अभ्यासाही लागीं । कसु नाहीं तुझिया अंगीं । <br>तरी आहासी जया भागीं । तैसाचि आस ॥ ११४ ॥ <br></div>	<div class="oviar">ज्ञा - अथवा अभ्यास करण्याविषयी सुद्धा जर तुझ्या अंगी सामर्थ्य नसेल तर हल्ली ज्या स्थितीत तू आहेस, त्या स्थितीत रहा. ॥१२-११४॥ </div><br clear="left">
<div class="ovi">इंद्रियें न कोंडीं । भोगातें न तोडीं । <br>अभिमानु न संडीं । स्वजातीचा ॥ ११५ ॥ <br></div>	<div class="oviar">इंद्रियांचा निग्रह करू नकोस, विषयभोगांना कमी करू नकोस, आपल्या जातीचा अभिमान सोडू नकोस. ॥१२-११५॥ </div><br clear="left">
<div class="ovi">कुळधर्मु चाळीं । विधिनिषेध पाळीं । <br>मग सुखें तुज सरळी । दिधली आहे ॥ ११६ ॥ <br></div>	<div class="oviar">आपल्या कुळातील आचारांचे रक्षण कर. व शास्त्रांनी जी कर्मे करावी असा विधि सांगितला आहे, ती कर्मे कर व जी कर्मे करू नकोस असा निषेध केला आहे ती कर्मे करू नकोस. एवढे तू केलेस म्हणजे सुखाने तुला वाटेल तसे वागावयास मोकळीक दिली आहे. ॥१२-११६॥ </div><br clear="left">
<div class="ovi">परी मनें वाचा देहें । जैसा जो व्यापारु होये । <br>तो मी करीतु आहें । ऐसें न म्हणें ॥ ११७ ॥ <br></div>	<div class="oviar">परंतु मनाने, वाचेने व देहाने जसे जे कर्म होईल ते कर्म मी करीत आहे असे म्हणू नकोस. ॥१२-११७॥ </div><br clear="left">
<div class="ovi">करणें कां न करणें । हें आघवें तोचि जाणे । <br>विश्व चळतसे जेणें । परमात्मेनि ॥ ११८ ॥ <br></div>	<div class="oviar">कारण ज्या परमेश्वराच्या सत्तेने हे विश्व चालले आहे, तोच कोणतीही गोष्ट करणे अथवा न करणे हे सर्व जाणत आहे. ॥१२-११८॥ </div><br clear="left">
<div class="ovi">उणयापुरेयाचें कांहीं । उरों नेदी आपुलिया ठायीं । <br>स्वजाती करूनि घेईं । जीवित्व हें ॥ ११९ ॥ <br></div>	<div class="oviar">कर्मात काही कमी अथवा पूर्ण झाले तर त्या संबंधाने तू आपल्या चित्ताच्या ठिकाणी काही खंती अथवा संतोष उरू देऊ नकोस. म्हणजे तू हे जीवित आपल्या जातीचे करून टाक. म्हणजे आपला आयुष्यक्रम आपल्या जातीला योग्य अशी कर्मे करण्यात घालव. ॥१२-११९॥ </div><br clear="left">
<div class="ovi">माळियें जेउतें नेलें । तेउतें निवांतचि गेलें । <br>तया पाणिया ऐसें केलें । होआवें गा ॥ १२० ॥ <br></div>	<div class="oviar">अरे माळ्याने जिकडे नेले तिकडे काही एक तक्रार  न करता जाणार्‍या पाण्याप्रमाणे तुझे जीवित निरभिमानपणे कर्म करणारे होऊ दे. ॥१२-१२०॥ </div><br clear="left">
<div class="ovi">म्हणोनि प्रवृत्ति आणि निवृत्ती । इयें वोझीं नेघे मती । <br>अखंड चित्तवृत्ती । माझ्या ठायीं ॥ १२१ ॥ <br></div>	<div class="oviar">अर्जुना,  सहज विचार करून पाहिले तर आपला मार्ग सरळ आहे किंवा तो आडमार्ग आहे याची वाटाघाट रथ केव्हातरी करतो काय ? ॥१२-१२१॥ </div><br clear="left">
<div class="ovi">एर्‍हवीं तरी सुभटा । उजू कां अव्हाटां । <br>रथु काई खटपटा । करितु असे ? ॥ १२२ ॥ <br></div>	<div class="oviar">म्हणून कोणातेही कर्म करण्याची प्रवृत्ति अथवा न करण्याची निवृत्ति ही ओझी तू आपल्या बुद्धीवर घेऊ नकोस. तर तू आपल्या चित्तवृत्तीने मी जो परमेश्वर त्या मला निरंतर स्मर. ॥१२-१२२॥ </div><br clear="left">
<div class="ovi">आणि जें जें कर्म निपजे । तें थोडें बहु न म्हणिजे । <br>निवांतचि अर्पिजे । माझ्यां ठायीं ॥ १२३ ॥ <br></div>	<div class="oviar">आणि जे जे कर्म घडेल ते कमी अथवा जास्त म्हणू नकोस. तर ते निमूटपणे मला अर्पण कर. ॥१२-१२३॥ </div><br clear="left">
<div class="ovi">ऐसिया मद्‌भावना । तनुत्यागीं अर्जुना । <br>तूं सायुज्य सदना । माझिया येसी ॥ १२४ ॥ <br></div>	<div class="oviar">ज्ञा - अर्जुना, अशा माझ्या स्वरूपाच्या अनुसंधानाने शरीरत्यागानंतर तू सायुज्यमुक्तिरूप माझ्या घरी येशील. ॥१२-१२४॥ </div><br clear="left">
<div class="shl">अथैतदप्यशक्तोऽसि कर्तुं मद्योगमाश्रितः । <br>सर्वकर्मफलत्यागं ततः कुरु यतात्मवान् ॥ ११ ॥ <br></div>	<div class="shlar">मद्योगाचा आश्रय करून, माझ्या ठिकाणी कर्मांचा संन्यास करण्यास देखील जर तू असमर्थ असशील तर नियतचित्त होत्साता सर्व कर्मफलांचा त्याग कर. ॥१२-११॥</div><br clear="left">
<div class="ovi">ना तरी हेंही तूज । नेदवे कर्म मज । <br>तरी तूं गा बुझ । पंडुकुमरा ॥ १२५ ॥ <br></div>	<div class="oviar">अथवा हेही कर्म तुला मला देववत नसेल म्हणजे मला अर्पण करवत नसेल) तर अर्जुना, (आम्ही तुला पुढे सांगतो ते) तू आचरण करणारा हो. ॥१२-१२५॥ </div><br clear="left">
<div class="ovi">बुद्धीचिये पाठीं पोटीं । कर्माआदि कां शेवटीं । <br>मातें बांधणें किरीटी । दुवाड जरी ॥ १२६ ॥ <br></div>	<div class="oviar">बुद्धीच्या मागे व पुढे व  कर्माच्या आरंभी व शेवटी हे अर्जुना मला बांधणे तुला कठिण वाटत असेल  (अभिप्राय असा की कर्माची प्रेरणा करणार्‍या बुद्धीचा प्रेरक परमात्माच आहे असा विचार करणे हे बुद्धीच्या पाठीमागे परमात्म्यास बांधणे होय व ते कर्म झाल्यावर परमात्म्यालाच अर्पण करणे योग्य आहे असा बुद्धीने निश्चय करणे, हेच परमात्म्यास बुद्धीच्या पुढे बांधणे होय आणि कर्म करण्याच्या अगोदर ज्या कर्तृत्वाच्या अभिमानाने कर्मास प्रारंभ होतो ते कर्तृत्व आपले नसून खरोखर परमात्म्याचे आहे अशा समजुतीने कर्म करावयास लागणे हे कर्माच्या प्रारंभी परमात्म्यास बांधणे होय व आरंभलेल्या कर्मापासून मिळाणारे फळ त्या कर्माचे शेवटी परमात्म्यास अर्पण करणे हेच कर्माच्या शेवटी परमात्म्यास बांधणे होय. याप्रमाणे बुद्धीच्या व कर्माच्या अगोदर व शेवटी मला परमात्म्याला त्यात गोवणे हे जर तुला कठिण वाटत असेल) ॥१२-१२६॥ </div><br clear="left">
<div class="ovi">तरी हेंही असो । सांडीं माझा अतिसो । <br>परि संयतिसीं वसो । बुद्धि तुझी ॥ १२७ ॥ <br></div>	<div class="oviar">तर हे देखील राहू दे. माझ्याकरता कर्म करून मला अर्पण करण्याचा जो विचार सांगितला, त्याविषयीचा आग्रहही एकीकडे राहू दे. परंतु तुझी बुद्धी (कर्मफलाविषयी) निग्रहयुक्त असू दे. (म्हणजे तू आपल्या बुद्धीत कर्तृत्वमद  व फालास्वाद घेऊ नकोस.) ॥१२-१२७॥ </div><br clear="left">
<div class="ovi">आणि जेणें जेणें वेळें । घडती कर्में सकळें । <br>तयांचीं तियें फळें । त्यजितु जाय ॥ १२८ ॥ <br></div>	<div class="oviar">आणि ज्या ज्या वेळी कर्मे घडतील त्या त्या वेळी त्यांची (कर्मांची) ती सर्व फळे तू टाकीत जा. ॥१२-१२८॥ </div><br clear="left">
<div class="ovi">वृक्ष कां वेली । लोटती फळें आलीं । <br>तैसीं सांडीं निपजलीं । कर्में सिद्धें ॥ १२९ ॥ <br></div>	<div class="oviar">झाडास अथवा वेलीस आलेली फळे जशी ती झाडे व वेली टाकून देतात, त्याप्रमाणे पूर्ण झालेली कर्मे तू टाकून दे (म्हणजे त्यांच्या फळांची आशा चित्तात ठेऊ नकोस.) ॥१२-१२९॥ </div><br clear="left">
<div class="ovi">परि मातें मनीं धरावें । कां मज उद्देशें करावें । <br>हें कांहीं नको आघवें । जाऊं दे शून्यीं ॥ १३० ॥ <br></div>	<div class="oviar">परंतु मनामधे माझी आठवण करावी अथवा मला अर्पण करण्याच्या हेतूने कर्म करावे हे काही नको, तर ते शून्यात जाऊ दे. (तूही घेऊ नकोस व मलाही अर्पण करू नकोस तर ते कर्म तसे रिकामे राहू दे.) ॥१२-१३०॥ </div><br clear="left">
<div class="ovi">खडकीं जैसें वर्षलें । कां आगीमाजीं पेरिलें । <br>कर्म मानी देखिलें । स्वप्न जैसें ॥ १३१ ॥ <br></div>	<div class="oviar">खडकावर पडलेला पाऊस अथवा अग्नीत पेरलेले बी अथवा पाहिलेले स्वप्न हे जसे व्यर्थ असते, त्याप्रमाणे सर्व कर्मे व्यर्थ मान. ॥१२-१३१॥ </div><br clear="left">
<div class="ovi">अगा आत्मजेच्या विषीं । जीवु जैसा निरभिलाषी । <br>तैसा कर्मीं अशेषीं । निष्कामु होईं ॥ १३२ ॥ <br></div>	<div class="oviar">अरे अर्जुना, आपल्या मुलीविषयी जसा आपला जीव निष्काम असतो त्याप्रमाणे सर्व कर्मांच्या फलांविषयी तू निष्काम हो. ॥१२-१३२॥ </div><br clear="left">
<div class="ovi">वन्हीची ज्वाळा जैसी । वायां जाय आकाशीं । <br>क्रिया जिरों दे तैसी । शून्यामाजी ॥ १३३ ॥ <br></div>	<div class="oviar">अग्नीची ज्वाळा जशी आकाशात व्यर्थ जाते, म्हणजे तिचा काही परिणाम होत नाही त्याप्रमाणे तुझ्याकडून होणारी कर्मे शून्यामधे जिरू देत. (म्हणजे जणु काय ती कर्मे केलीच नाहीत अशी तुझी चित्तवृत्ति असू दे.) ॥१२-१३३॥ </div><br clear="left">
<div class="ovi">अर्जुना हा फलत्यागु । आवडे कीर असलगु । <br>परी योगामाजीं योगु । धुरेचा हा ॥ १३४ ॥ <br></div>	<div class="oviar">अर्जुना, हा फलत्याग सोपा वाटतो खारा, पण सर्व योगांमधे हा योग श्रेष्ठ आहे. ॥१२-१३४॥ </div><br clear="left">
<div class="ovi">येणें फलत्यागें सांडे । तें तें कर्म न विरूढे । <br>एकचि वेळे वेळुझाडें । वांझें जैसीं ॥ १३५ ॥ <br></div>	<div class="oviar">जसे वेळूचे झाड एक वेळ व्याले म्हणजे पुन्हा वीत नाही, त्याप्रमाणे त्या कर्मास पुन्हा अंकुर फुटत नाही. (ते कर्म सुखदु:खाचा भोग देण्यास पुढे जन्माला कारणीभूत होत नाही. ॥१२-१३५॥</div><br clear="left">
<div class="ovi">तैसें येणेंचि शरीरें । शरीरा येणें सरे । <br>किंबहुना येरझारे । चिरा पडे ॥ १३६ ॥ <br></div>	<div class="oviar">ज्ञा - त्याप्रमाणे याच शरीराने शरीराला येणे (जन्माला येणे) संपते. फार काय सांगावे ? जन्ममरणाच्या खेपांवर दगड पडतो. (जन्ममरणाच्या खेपा बंद पडतात). ॥१२-१३६॥ </div><br clear="left">
<div class="ovi">पैं अभ्यासाचिया पाउटीं । ठाकिजे ज्ञान किरीटी । <br>ज्ञानें येइजे भेटी । ध्यानाचिये ॥ १३७ ॥ <br></div>	<div class="oviar">मग अर्जुना, अभ्यासाच्या (वरील ९ व्या श्लोकात सांगितल्याप्रमाणे) पायरीने ज्ञान (परमेश्वराचे परोक्षज्ञान) प्राप्त करून घ्यावे व त्या ज्ञानाच्या योगाने ध्यानाच्या भेटीस यावे. (त्या ज्ञानाने माझ्या स्वरूपाचे ध्यान करावे). ॥१२-१३७॥ </div><br clear="left">
<div class="ovi">मग ध्यानासि खेंव । देती आघवेचि भाव । <br>तेव्हां कर्मजात सर्व । दूरी ठाके ॥ १३८ ॥ <br></div>	<div class="oviar">मग सर्व भाव (कायिक, वाचिक, मानसिक भाव) ध्यानाला आलिंगन देतात म्हनजे ध्यानात गढून जातात. त्यावेळेला कर्म मात्र जेवढे आहे ते दूर रहाते. (म्हणजे होत नाही. कारण कर्म करण्याची साधने किंवा द्वारे जी काया, वाचा व मन ती सर्व ध्यानात गढून गेल्यामुळे कर्म करण्यास कोणी जागेवर नसतात, म्हणून कर्मे होत नाहीत). ॥१२-१३८॥ </div><br clear="left">
<div class="ovi">कर्म जेथ दुरावे । तेथ फलत्यागु संभवे । <br>त्यागास्तव आंगवे । शांति सगळी ॥ १३९ ॥ <br></div>	<div class="oviar">फलाला उत्पन्न करणारे जे कर्म ते जेव्हा नाहीसे होते तेव्हा फालत्याग संभवतो आणि अशा त्या त्यागामुळे पूर्ण शांती (पूर्णब्रह्मस्थिति) हस्तगत होते. ॥१२-१३९॥ </div><br clear="left">
<div class="ovi">म्हणोनि यावया शांति । हाचि अनुक्रमु सुभद्रापती । <br>म्हणोनि अभ्यासुचि प्रस्तुतीं । करणें एथ ॥ १४० ॥ <br></div>	<div class="oviar">म्हणूनच अर्जुना शांती प्राप्त होण्याकरता हाच (आता सांगितलेला) काय तो क्रम आहे. म्हणून सांप्रतकाळी तुला अभ्यासच केला पाहिजे. ॥१२-१४०॥ </div><br clear="left">
<div class="shl">श्रेयो हि ज्ञानमभ्यासाज्ञानाद् ध्यानं विशिष्यते । <br>ध्यानात् कर्मफलत्यागस्त्यागाच्छान्तिनिरन्तरम् ॥ १२ ॥ <br></div>	<div class="shlar">अभ्यासापेक्षा ज्ञान श्रेष्ठ आहे, ज्ञानापेक्षा ध्यान श्रेष्ठ आहे, ध्यानापेक्षा कर्मफलत्याग श्रेष्ठ आहे आणि नंतर कर्मफलत्यागापेक्षाही शांति श्रेष्ठ आहे. ॥१२-१२॥</div><br clear="left">
<div class="ovi">अभ्यासाहूनि गहन । पार्था मग ज्ञान । <br>ज्ञानापासोनि ध्यान । विशेषिजे ॥ १४१ ॥ <br></div>	<div class="oviar">अर्जुना मग अभ्यासापेक्षा ज्ञान हे खोल आहे आणि ज्ञानापेक्षा ध्यान अधिक महत्वाचे आहे. ॥१२-१४१॥ </div><br clear="left">
<div class="ovi">मग कर्मफलत्यागु । तो ध्यानापासोनि चांगु । <br>त्यागाहूनि भोगु । शांतिसुखाचा ॥ १४२ ॥ <br></div>	<div class="oviar">मग कर्मफलत्याग जो आहे तो ध्यानापेक्षा चांगला आहे आणि कर्मफालत्यागापेक्षा शांतिसुखाचा भोग (म्हणजे ब्रह्मसुखाचा अनुभव) चांगला आहे. ॥१२-१४२॥ </div><br clear="left">
<div class="ovi">ऐसिया या वाटा । इहींचि पेणा सुभटा । <br>शांतीचा माजिवटा । ठाकिला जेणें ॥ १४३ ॥ <br></div>	<div class="oviar">अर्जुना, अशा या वाटेने व याच मुक्कामाच्या क्रमाने ज्याने शांतीचा मध्य गाठला ॥१२-१४३॥</div><br clear="left">
<div class="shl">अद्वेष्टा सर्वभूतानां मैत्रः करुण एव च । <br>निर्ममो निरहङ्कारः समदुःखसुखः क्षमी ॥ १३ ॥ <br></div>	<div class="shlar">सर्व भूतांचे ठिकाणी द्वेषरहित (सर्व भूतांचे ठिकाणी) मैत्री असणारा, कृपायुक्त, मी माझेपणारहित सुखा व दु:ख समान मानणारा क्षमाशील ॥१२-१३॥</div><br clear="left">
<div class="ovi">जो सर्व भूतांच्या ठायीं । द्वेषांतें नेणेंचि कहीं । <br>आपपरु नाहीं । चैतन्या जैसा ॥ १४४ ॥ <br></div>	<div class="oviar">ज्ञा - सर्वव्यापी चैतन्याला ज्याप्रमाणे आपला व परकेपणाचा भाव कोठेच नसतो, त्याप्रमाणे त्याला लोकांविषयी आपला व परकेपणा राहिला नाही. म्हणून तो कोणत्याही प्राण्याचा द्वेष करण्याची गोष्ट जाणत नाही. ॥१२-१४४॥ </div><br clear="left">
<div class="ovi">उत्तमातें धरिजे । अधमातें अव्हेरिजे । <br>हें काहींचि नेणिजे । वसुधा जेवीं ॥ १४५ ॥ <br></div>	<div class="oviar">उत्तमाचा स्वीकार करावा, आणि नीच म्हणून नीचाचा त्याग करावा हे ज्याप्रमाणे पृथ्वी जाणत नाही, ॥१२-१४५॥ </div><br clear="left">
<div class="ovi">कां रायाचें देह चाळूं । रंकातें परौतें गाळूं । <br>हें न म्हणेचि कृपाळू । प्राणु पैं गा ॥ १४६ ॥ <br></div>	<div class="oviar">किंवा अर्जुना, राजाच्या देहाची हालचाल करावी व दरिद्री पुरुषाचा देह टाकून द्यावा असे कृपाळू प्राण केव्हाही म्हणतच नाहीत ॥१२-१४६॥ </div><br clear="left">
<div class="ovi">गाईची तृषा हरूं । कां व्याघ्रा विष होऊनि मारूं । <br>ऐसें नेणेंचि गा करूं । तोय जैसें ॥ १४७ ॥ <br></div>	<div class="oviar">गाईची तहान भागवू व वाघाला विष होऊन मारू असे करणे पाण्याला ज्याप्रमाणे ठाऊक नसते ॥१२-१४७॥ </div><br clear="left">
<div class="ovi">तैसी आघवियांचि भूतमात्रीं । एकपणें जया मैत्री । <br>कृपेशीं धात्री । आपणचि जो ॥ १४८ ॥ <br></div>	<div class="oviar">त्याप्रमाणे एकपणाच्या बोधाने संपूर्ण प्राणिमात्राशी ज्याची मैत्री असते व जो आपण स्वत: कृपेची जन्मभूमी असतो ॥१२-१४८॥ </div><br clear="left">
<div class="ovi">आणि मी हे भाष नेणें । माझें काहींचि न म्हणे । <br>सुख दुःख जाणणें । नाहीं जया ॥ १४९ ॥ <br></div>	<div class="oviar">आणखी 'मी तू' अशी भाषा ज्याला माहीत नसते, आणि माझे असे तो काहीच म्हणत नाही व ज्याला सुखदु:खाची जाणीव नसते ॥१२-१४९॥ </div><br clear="left">
<div class="ovi">तेवींचि क्षमेलागीं । पृथ्वीसि पवाडु आंगीं । <br>संतोषा उत्संगीं । दिधलें घर ॥ १५० ॥ <br></div>	<div class="oviar">त्याचप्रमाणे क्षमेच्या बाबतीत ज्याची योग्यता पृथ्वीसारखी आहे, व ज्याने आपल्या मांडीवर संतोषाला घर दिले आहे (संतोष ज्याच्यामुळे वाढला आहे) ॥१२-१५०॥</div><br clear="left">

<center><hr width="50%" size="2" noshade=""><br><audio controls="" style="width:500px" ;="" src="../12/items/Sartha-Dnyaneshvari-Parayana/dnya12-151-247.mp3"></audio>
<p class="end">[ Right click to 'save audio as' for downloading Audio ]</p><hr width="50%" size="2" noshade=""></center><br>

<div class="shl">सन्तुष्टः सततं योगी यतात्मा दृढनिश्चयः । <br>मय्यर्पितमनोबुद्धिर्यो मद्भक्तः स मे प्रियः ॥ १४ ॥ <br></div>	<div class="shlar">सर्वदा संतुष्ट, योगी, नियतचित्त, माझ्या ठिकाणी ज्याचे मन दृढ आहे असा, माझे ठिकाणी ज्याने मन व बुद्धि अर्पण केली आहेत असा जो माझा भक्त असतो, तो मला प्रिय आहे. ॥१२-१४॥</div><br clear="left">
<div class="ovi">वार्षियेवीण सागरू । जैसा जळें नित्य निर्भरु । <br>तैसा निरुपचारु । संतोषी जो ॥ १५१ ॥ <br></div>	<div class="oviar">ज्ञा - वर्षाऋतुशिवाय जसा समुद्र पाण्याने नेहेमी भारलेला असतो, तसा जो कोणत्याही बाह्य कारणाशिवाय संतोषाने नेहेमी पूर्ण भरलेला असतो. ॥१२-१५१॥ </div><br clear="left">
<div class="ovi">वाहूनि आपुली आण । धरी जो अंतःकरण । <br>निश्चया साचपण । जयाचेनि ॥ १५२ ॥ <br></div>	<div class="oviar">जो अंत:करणाला आपली शपथ घालून आवरून धरतो आणि ज्याच्या योगाने निश्चयाला खरेपणा असतो ॥१२-१५२॥ </div><br clear="left">
<div class="ovi">जीवु परमात्मा दोन्ही । बैसऊनि ऐक्यासनीं । <br>जयाचिया हृदयभुवनीं । विराजती ॥ १५३ ॥ <br></div>	<div class="oviar">ज्याच्या अंत:करणरूपी घरामधे जीव व परमात्मा हे दोन्ही ऐक्यरूपी आसनावर बसून शोभत आहेत (जीव व परमात्मा यांचे ऐक्य, ज्याच्या अनुभावाला आले आहे) ॥१२-१५३॥ </div><br clear="left">
<div class="ovi">ऐसा योगसमृद्धि । होऊनि जो निरवधि । <br>अर्पी मनोबुद्धी । माझ्या ठायीं ॥ १५४ ॥ <br></div>	<div class="oviar">अशा ऐक्यरूपी ऐश्वर्याने संपन्न होऊन जो आपले मन व बुद्धी अखंड माझ्या (सगुण रूपाच्या) ठिकाणी अर्पण करतो ॥१२-१५४॥ </div><br clear="left">
<div class="ovi">आंतु बाहेरि योगु । निर्वाळलेयाहि चांगु । <br>तरी माझा अनुरागु । सप्रेम जया ॥ १५५ ॥ <br></div>	<div class="oviar">अंत:करणात आत्मैक्यप्रतीतीच्या दृढतेने व बाह्य शरीरात ध्यान, धारणा इत्यादिकांच्या द्वारे, चांगल्या तर्‍हेने योगात तयार होऊन देखील ज्याला माझ्या सगुण स्वरूपाविषयी दृढ प्रेम असते, ॥१२-१५५॥ </div><br clear="left">
<div class="ovi">अर्जुना गा तो भक्तु । तोचि योगी तोचि मुक्तु । <br>तो वल्लभा मी कांतु । ऐसा पढिये ॥ १५६ ॥ <br></div>	<div class="oviar">अर्जुना तो भक्त. तोच योगी व तोच मुक्त. तो जशी काही माझी (आवडती) बायको व मी तिचा नवरा असा तो मला आवडतो. ॥१२-१५६॥ </div><br clear="left">
<div class="ovi">हें ना तो आवडे । मज जीवाचेनि पाडें । <br>हेंही एथ थोकडें । रूप करणें ॥ १५७ ॥ <br></div>	<div class="oviar">इतकेच नाही, तर तो मला जिवाइतका प्यार आहे. पण माझे जे त्याच्यावर प्रेम आहे, त्याला ही देखील उपमा अपुरी आहे. ॥१२-१५७॥ </div><br clear="left">
<div class="ovi">तरी पढियंतयाची काहाणी । हे भुलीची भारणी । <br>इयें तंव न बोलणीं । परी बोलवी श्रद्धा ॥ १५८ ॥ <br></div>	<div class="oviar">परंतु प्रेमळ भक्तांच्या गोष्टी हा मला भुरळ पाडणारा मंत्र आहे. प्रेमळ भक्तांच्या गोष्टी बोलून दाखवण्यासारख्या नाहीत. पण अर्जुना तुझी माझ्यावरील श्रद्धा मला असली न बोलावयाची गोष्ट बोलावयास लावते. ॥१२-१५८॥ </div><br clear="left">
<div class="ovi">म्हणोनि गा आम्हां । वेगां आली उपमा । <br>एर्‍हवीं काय प्रेमा । अनुवादु असे ? ॥ १५९ ॥ <br></div>	<div class="oviar">म्हणून आम्ही (बायकोची व जीवाची) झटकन् उपमा देऊ शकलो. नाहीतर या प्रेमाला बोलून दाखावता येईल काय ? ॥१२-१५९॥ </div><br clear="left">
<div class="ovi">आतां असो हें किरीटी । पैं प्रियाचिया गोष्टी । <br>दुणा थांव उठी । आवडी गा ॥ १६० ॥ <br></div>	<div class="oviar">आता अर्जुना हे असू दे. पण प्रियकर भक्तांच्या गोष्टी बोलण्यात प्रेमास दुप्पट बळ चढते. ॥१२-१६०॥ </div><br clear="left">
<div class="ovi">तयाही वरी विपायें । प्रेमळु संवादिया होये । <br>तिये गोडीसी आहे । कांटाळें मग ? ॥ १६१ ॥ <br></div>	<div class="oviar">त्यात आणखी चर्चा करणारा प्रेमळा भक्त मिळाला  तर मग त्या आनंदाला दुसरी उपमा काय आहे ? ॥१२-१६१॥ </div><br clear="left">
<div class="ovi">म्हणोनि गा पंडुसुता । तूंचि प्रियु आणि तूंचि श्रोता । <br>वरी प्रियाची वार्ता । प्रसंगें आली ॥ १६२ ॥ <br></div>	<div class="oviar">म्हणून अर्जुना, तूच प्रेमळ भक्त व प्रेमळ श्रोता आहेस. शिवाय आणखी प्रसंगानुसार प्रेमळाचीच गोष्ट बोलण्याची वेळ आली. ॥१२-१६२॥ </div><br clear="left">
<div class="ovi">तरी आतां बोलों । भलें या सुखा मीनलों । <br>ऐसें म्हणतखेंवीं डोलों । लागला देवो ॥ १६३ ॥ <br></div>	<div class="oviar">(जरी प्रेमळाची गोष्ट शब्दांनी बोलून दाखावता येत नाही, तरी मागील ओवीत सांगितल्याप्रमाणे प्रेमळाच्या त्रिपुटीचा प्रसंग आला आहे). तर आता मी बोलतोच. या बोलण्याच्या सुखाचा आपल्याला कसा चांगला योग आला आहे ! असे म्हणता क्षणीच देव डोलायला लागले. ॥१२-१६३॥</div><br clear="left">
<div class="ovi">मग म्हणे जाण । तया भक्तांचे लक्षण । <br>जया मी अंतःकरण । बैसों घालीं ॥ १६४ ॥ <br></div>	<div class="oviar">ज्ञा - मग श्रीकृष्ण म्हणाले, ज्या भक्ताला मी आपले अंत:करण बसावयास देतो. त्या भक्ताची लक्षणे समजून घे. ॥१२-१६४॥ </div><br clear="left">
<div class="shl">यस्मान्नोद्विजते लोको लोकान्नोद्विजते च यः । <br>हर्षामर्षभयोद्वेगैर्मुक्तो यः स च मे प्रियः ॥ १५ ॥ <br></div>	<div class="shlar">ज्याच्यापासून लोक उद्वेग पावत नाहीत, व जो लोकांपासून उद्वेग पावत नाही, जो हर्ष, क्रोध, भय आणि उद्वेग यापासून सुटला आहे, तोच मला प्रिय भक्त आहे. ॥१२-१५॥</div><br clear="left">
<div class="ovi">तरी सिंधूचेनि माजें । जळचरां भय नुपजे । <br>आणि जळचरीं नुबगिजे । समुद्रु जैसा ॥ १६५ ॥ <br></div>	<div class="oviar">तरी ज्याप्रमाणे समुद्राच्या खवळण्याने पाण्यात रहाणार्‍या प्राण्यांना भय उत्पन्न होत नाही आणि जलचरांना समुद्र कंटाळत नाही ॥१२-१६५॥ </div><br clear="left">
<div class="ovi">तेवीं उन्मत्तें जगें । जयासि खंती न लगे । <br>आणि जयाचेनि आंगें । न शिणे लोकु ॥ १६६ ॥ <br></div>	<div class="oviar">त्याप्रमाणे उन्मत्त जगाच्या योगाने ज्याला खेद होत नाही आणि ज्याच्या स्वत:कडून लोकांना शीण होत नाही. ॥१२-१६६॥ </div><br clear="left">
<div class="ovi">किंबहुना पांडवा । शरीर जैसें अवयवां । <br>तैसा नुबगे जीवां । जीवपणें जो ॥ १६७ ॥ <br></div>	<div class="oviar">फार काय सांगावे ? अर्जुना, शरीर जसे अवयवांना कंटाळत नाही, त्याप्रमाणे आपण सर्वांचा जीव आहो अशी त्याची आत्मैक्य बुद्धी असल्यामुळे तो प्राणिमात्रांना कंटाळत नाही. ॥१२-१६७॥ </div><br clear="left">
<div class="ovi">जगचि देह जाहलें । म्हणोनि प्रियाप्रिय गेलें । <br>हर्षामर्ष ठेले । दुजेनविण ॥ १६८ ॥ <br></div>	<div class="oviar">हे जगत त्याचा देह असल्यामुळे आवडते व नावडते, हे भाव त्याच्या चित्तातून गेलेले असतात व त्याच्या ठिकाणी द्वैत नसल्यामुळे त्याची आनंद व क्रोध यासारखी द्वंद्वे बंद पडलेली असतात. ॥१२-१६८॥ </div><br clear="left">
<div class="ovi">ऐसा द्वंद्वनिर्मुक्तु । भयोद्वेगरहितु । <br>याहीवरी भक्तु । माझ्यां ठायीं ॥ १६९ ॥ <br></div>	<div class="oviar">असा सुखादु:खादि द्वंद्वापासून पूर्णपणे मुक्त झालेला, भय व चित्तक्षोभ या पासून रहित झालेला आणि इतके असून शिवाय माझ्या ठिकाणी अनन्य असलेला ॥१२-१६९॥ </div><br clear="left">
<div class="ovi">तरी तयाचा गा मज मोहो । काय सांगों तो पढियावो । <br>हें असे जीवें जीवो । माझेनि तो ॥ १७० ॥ <br></div>	<div class="oviar">तर त्याचा मला मोह असतो. ती आवड काय सांगू ? हे राहू दे. तो माझ्याच जीवाने जगतो, (म्हणजे त्य़ाचे जगण्यास माझ्या प्रेमाची जरूर असते). ॥१२-१७०॥ </div><br clear="left">
<div class="ovi">जो निजानंदें धाला । परिणामु आयुष्या आला । <br>पूर्णते जाहला । वल्लभु जो ॥ १७१ ॥ <br></div>	<div class="oviar">जो आत्मान्ंदाने तृप्त झाला  व जो पुरुष म्हणजे सर्वांचा शेवट असलेले ब्रह्मच जन्मास आले, आणि जो पूर्ण ब्रह्मस्थितीरूपी जी स्त्री तिचा प्रियपती झाला. ॥१२-१७१॥</div><br clear="left">
<div class="shl">अनपेक्षः शुचिर्दक्ष उदासीनो गतव्यथः । <br>सर्वारंभपरित्यागी यो मद्भक्तः स मे प्रियः ॥ १६ ॥ <br></div>	<div class="shlar">निरपेक्ष, शुद्ध, तत्वार्थाचा देखणा, उदासीन, संसारदु:खविरहित, कर्मारंभास अवश्य असणारा जो अहंकार, तद्विरहित असा जो माझा भक्त असतो, तो मला प्रिय आहे. ॥१२-१६॥</div><br clear="left">
<div class="ovi">जयाचिया ठायीं पांडवा । अपेक्षे नाहीं रिगावा । <br>सुखासि चढावा । जयाचें असणें ॥ १७२ ॥ <br></div>	<div class="oviar">ज्ञा - अर्जुना, ज्याच्या ठिकाणी इच्छेला प्रवेश नाही, (ज्याला कशाचीही जरुरी नाही) आणि ज्याच्या जगण्याने त्याच्या आतील आत्मसुखाचा उत्कर्षच होत रहातो ॥१२-१७२॥ </div><br clear="left">
<div class="ovi">मोक्ष देऊनि उदार । काशी होय कीर । <br>परी वेचावें लागें शरीर । तिये गांवीं ॥ १७३ ॥ <br></div>	<div class="oviar">काशीक्षेत्र हे जीवांना मोक्ष देण्यात खरोखर उदार आहे, परंतु त्या क्षेत्रामध्ये मुमुक्षूचे शरीर खर्ची पडते. ॥१२-१७३॥ </div><br clear="left">
<div class="ovi">हिमवंतु दोष खाये । परी जीविताची हानि होये । <br>तैसें शुचित्व नोहे । सज्जनाचें ॥ १७४ ॥ <br></div>	<div class="oviar">हिमालय पर्वत पाप नाहीसे करतो परंतु तेथे मरण्याचा फार संभव आहे. साधूचा पवित्रपणा तसा धोक्याचा नाही. ॥१२-१७४॥ </div><br clear="left">
<div class="ovi">शुचित्वें शुचि गांग होये । आणि पापतापही जाये । <br>परी तेथें आहे । बुडणें एक ॥ १७५ ॥ <br></div>	<div class="oviar">गंगोदक अत्यंत पवित्र आहे आणि त्या गंगोदकाने पाप व ताप नाश पावतात परंतु गंगोदकात बुडी मारण्याची जरुरी असल्याने तेथे बुडण्याचा संभव असतो. ॥१२-१७५॥ </div><br clear="left">
<div class="ovi">खोलिये पारु नेणिजे । तरी भक्तीं न बुडिजे । <br>रोकडाचि लाहिजे । न मरतां मोक्षु ॥ १७६ ॥ <br></div>	<div class="oviar">गंगेप्रमाणेच साधूच्या (ज्ञानाच्या) खोलीचा अंत लक्षात येत नाही, तरीपण त्याचे संगतीत साधकास बुडण्याची भीती नसते. तेथे (साधुसंगतीत) मरावयाचा प्रसंग न येता याच देहात मोक्ष पदरात पडतो. ॥१२-१७६॥ </div><br clear="left">
<div class="ovi">संताचेनि अंगलगें । पापातें जिणणें गंगे । <br>तेणें संतसंगें । शुचित्व कैसें ॥ १७७ ॥ <br></div>	<div class="oviar">संतांच्या शरीरस्पर्शाने गंगेची पापे जातात तेव्हा त्या संतांच्या संगतीने किती पवित्रपणा येतो  ॥१२-१७७॥ </div><br clear="left">
<div class="ovi">म्हणोनि असो जो ऐसा । शुचित्वें तीर्थां कुवासा । <br>जेणें उल्लंघविलें दिशा । मनोमळ ॥ १७८ ॥ <br></div>	<div class="oviar">म्हणून आता हे वर्णन पुरे. जो याप्रमाणे पवित्रपणाच्या बाबतीत तीर्थाला आश्रय असतो व ज्याने अज्ञानादि मनातील मळ देशोधडीस लावले ॥१२-१७८॥ </div><br clear="left">
<div class="ovi">आंतु बाहेरी चोखाळु । सूर्य जैसा निर्मळु । <br>आणि तत्त्वार्थींचा पायाळु । देखणा जो ॥ १७९ ॥ <br></div>	<div class="oviar">सूर्य जसा आतबाहेर प्रकाशित असतो, त्याप्रमाणे तो आत मनाने व बाहेर शरीराने पवित्र असतो. आणि जो (अज्ञानरूपी भूमीत असलेल्या) ब्रह्मरूपी धनाचा पायाळू पहाणारा आहे ॥१२-१७९॥ </div><br clear="left">
<div class="ovi">व्यापक आणि उदास । जैसें कां आकाश । <br>तैसें जयाचें मानस । सर्वत्र गा ॥ १८० ॥ <br></div>	<div class="oviar">ज्याप्रमाणे आकाश सर्वव्यापक असून उदास असते, त्याप्रमाणे ज्याचे मन सर्वत्र व्यापक असून उदास असते, म्हणून त्याच्या मनाची कोठेही आसक्ती नसते. ॥१२-१८०॥ </div><br clear="left">
<div class="ovi">संसारव्यथे फिटला । जो नैराश्यें विनटला । <br>व्याधाहातोनि सुटला । विहंगु जैसा ॥ १८१ ॥ <br></div>	<div class="oviar">जो निराशारूपी अलंकाराने भूषित झाल्यामुळे संसाराच्या पीडेपासून मुक्त झालेला असतो, ज्याप्रमाणे पारध्याच्या हातातून पक्षी सुटून जावा (आणि म्हणून त्या पक्ष्याला आनंद व्हावा) ॥१२-१८१॥ </div><br clear="left">
<div class="ovi">तैसा सतत जो सुखें । कोणीही टवंच न देखे । <br>नेणिजे गतायुषें । लज्जा जेवीं ॥ १८२ ॥ <br></div>	<div class="oviar">(वरील पक्षाचा मोकळेपणाचा आनंद क्षणिक असतो. म्हणजे तो पारध्याच्या हातातून सुटल्याबरोबर त्यास आनंद होतो पण तो एकसारखा टिकत नाही. परंतु) तसा या पुरुषाला आनंद सतत असतो व मेलेला पुरुष उघड नागवा जरी असला तरी तो लाजेला जसा जाणत नाही तसा तो कोणत्याही स्थितीत दु:खाला जाणत नाही. ॥१२-१८२॥ </div><br clear="left">
<div class="ovi">आणि कर्मारंभालागीं । जया अहंकृती नाही आंगीं । <br>जैसें निरिंधन आगी । विझोनि जाय ॥ १८३ ॥ <br></div>	<div class="oviar">आणि कर्माचा आरंभ करण्याकरता ज्याच्या ठिकाणी अहंकार नसतो, ज्याप्रमाणे काष्ठरहित अग्नि विझून जातो ॥१२-१८३॥ </div><br clear="left">
<div class="ovi">तैसा उपशमुचि भागा । जयासि आला पैं गा । <br>जो मोक्षाचिया आंगा । लिहिला असे ॥ १८४ ॥ <br></div>	<div class="oviar">त्याप्रमाणे ज्याच्या वाट्याला शांती आली व जो मोक्षाच्या अंगाला लिहिलेला आहे (म्हणजे ज्याचे नाव मोक्षाच्या सदरात दाखल झालेले आहे) ॥१२-१८४॥ </div><br clear="left">
<div class="ovi">अर्जुना हा ठावोवरी । जो सोऽहंभावो सरोभरीं । <br>द्वैताच्या पैलतीरीं । निगों सरला ॥ १८५ ॥ <br></div>	<div class="oviar">अर्जुना, इतका जो 'ते ब्रह्म मी आहे' अशा भावनेने भारलेला आहे, तो द्वैताच्या पलिकडच्या काठाला निघाला. (तो अद्वैत झाला). (आता त्याचा भक्तीशी काही संबंध नसेल अशी शंका येईल म्हणून त्याचे निराकरणा पुढे करतात. ॥१२-१८५॥ </div><br clear="left">
<div class="ovi">कीं भक्तिसुखालागीं । आपणपेंचि दोही भागीं । <br>वांटूनियां आंगीं । सेवकै बाणी ॥ १८६ ॥ <br></div>	<div class="oviar">तथापि भक्तिसुखाकरता आपल्यातच (देव व भक्त असे) दोन भाग करून तो आपल्या ठिकाणी सेवाधर्म स्वीकारतो. ॥१२-१८६॥ </div><br clear="left">
<div class="ovi">येरा नाम मी ठेवी । मग भजती वोज बरवी । <br>न भजतया दावी । योगिया जो ॥ १८७ ॥ <br></div>	<div class="oviar">व दुसर्‍या भागाला मी (देव) असे नाव देतो. याप्रमाणे देव व भक्त या दोन्ही कल्पना आपल्यातच सारख्या कल्पून अद्वैतात भजन करणे शक्य नाही अशा समजुतीने भजन न करणार्‍या लोकांना जो योगी भजनाची चांगली पद्धत (आचरून) दाखवतो ॥१२-१८७॥ </div><br clear="left">
<div class="ovi">तयाचे आम्हां व्यसन । आमुचें तो निजध्यान । <br>किंबहुना समाधान । तो मिळे तैं ॥ १८८ ॥ <br></div>	<div class="oviar">त्या भक्ताचा आम्हाला छंद असतो. तो भक्त आमच्या स्वत:च्या ध्यानाचा विषय असतो. फार काय सांगावे ? त्याची जेव्हा आम्हास भेट होईल तेव्हाच आम्हास समाधान वाटते. ॥१२-१८८॥ </div><br clear="left">
<div class="ovi">तयालागीं मज रूपा येणें । तयाचेनि मज येथें असणें । <br>तया लोण कीजे जीवें प्राणें । ऐसा पढिये ॥ १८९ ॥ <br></div>	<div class="oviar">त्याच्या करता मला सगुण मूर्ती धारण करावी लागते आणि त्याच्याकरताच (मला सगुण विग्रहाने) या जगात रहावे लागते. तो मला इतका आवडतो की त्याच्यावरून जीव व प्राण ओवाळून टाकावेत. ॥१२-१८९॥</div><br clear="left">
<div class="shl">यो न हृष्यति न द्वेष्टि न शोचति न काङ्क्षति । <br>शुभाशुभपरित्यागी भक्तिमान्यः स मे प्रियः ॥ १७ ॥ <br></div>	<div class="shlar">जो हर्ष पावत नाही, द्वेष करत नाही, शोक करत नाही, (अप्राप्त वस्तूची) इच्छा नाही व चांगले व वाईट या दोन्हीविरहित जो भक्तिमान मनुष्य असतो तो मला प्रिय आहे. ॥१२-१७॥</div><br clear="left">
<div class="ovi">जो आत्मलाभासारिखें । गोमटें कांहींचि न देखे । <br>म्हणोनि भोगविशेखें । हरिखेजेना ॥ १९० ॥ <br></div>	<div class="oviar">ज्ञा - जो आत्मप्राप्तीच्या तोडीचे दुसरे काहीच चांगले समजत नाही, म्हणून जो एकाद्या विशेष भोगाने आनंदित होत नाही. ॥१२-१९०॥ </div><br clear="left">
<div class="ovi">आपणचि विश्व जाहला । तरी भेदभावो सहजचि गेला । <br>म्हणोनि द्वेषु ठेला । जया पुरुषा ॥ १९१ ॥ <br></div>	<div class="oviar">आपणच विश्व आहोत अशी समजूत बनलेली असल्यामुळे त्याचा भेदभाव अनायासेच नाहीसा झालेला असतो म्हणून ज्या पुरुषाचे ठिकाणी द्वेषबुद्धी राहिलेली नसते ॥१२-१९१॥ </div><br clear="left">
<div class="ovi">पैं आपुलें जें साचें । तें कल्पांतींहीं न वचे । <br>हें जाणोनि गताचें । न शोची जो ॥ १९२ ॥ <br></div>	<div class="oviar">आपले जे खरे (त्रिकालाबाधित आत्मस्वरूप) आहे, ते कल्पाच्या अंताच्या वेळी देखील (आपल्यापासून) जात नाही हे जाणून जो गेल्याचा शोक करीत नाही ॥१२-१९२॥ </div><br clear="left">
<div class="ovi">आणि जयापरौतें कांहीं नाहीं । तें आपणपेंचि आपुल्या ठायीं । <br>जाहला यालागीं जो कांहीं । आकांक्षी ना ॥ १९३ ॥ <br></div>	<div class="oviar">आणि ज्याच्या पलीकडे काही नाही असे जे ब्रह्म ते तो पुरुष आपण आपल्या ठिकाणी झाल्यामुळे कशाचीच इच्छा करत नाही. ॥१२-१९३॥ </div><br clear="left">
<div class="ovi">वोखटें कां गोमटें । हें काहींचि तया नुमटे । <br>रात्रिदिवस न घटे । सूर्यासि जेवीं ॥ १९४ ॥ <br></div>	<div class="oviar">सूर्याच्या ठिकाणी रात्र व दिवस, हे दोन्ही जसे घडत नाही, त्याप्रमाणे वाईट व बरे हे त्याला काहीच वाटत नाही. ॥१२-१९४॥ </div><br clear="left">
<div class="ovi">ऐसा बोधुचि केवळु । जो होवोनि असे निखळु । <br>त्याहीवरी भजनशीळु । माझ्या ठायीं ॥ १९५ ॥ <br></div>	<div class="oviar">असा जो केवल अखंड बोधरूप असून त्याशिवाय आणखी जो माझ्या ठिकाणी भजनशील असतो ॥१२-१९५॥ </div><br clear="left">
<div class="ovi">तरी तया ऐसें दुसरें । आम्हां पढियंतें सोयरें । <br>नाहीं गा साचोकारें । तुझी आण ॥ १९६ ॥ <br></div>	<div class="oviar">तरी अरे अर्जुना, त्याच्यासारखे दुसरे आवडते नातलग मनुष्य आम्हाला खरोखर कोणी नाही, हे तुझी शपथ घेऊन सांगतो. ॥१२-१९६॥ </div><br clear="left">
<div class="shl">समः शत्रौ च मित्रे च तथामानापमानयोः । <br>शीतोष्णसुखदुःखेषु समः सङ्गविवर्जितः ॥ १८ ॥ <br></div>	<div class="shlar">शत्रु व मित्र, मान व अपमान, शीत व उष्ण, सुख व दु:ख यांचे ठिकाणी समान असणारा, (अंतर्बाह्य) संगरहित, ॥१२-१८॥</div><br clear="left">
<div class="ovi">पार्था जयाचिया ठायीं । वैषम्याची वार्ता नाहीं । <br>रिपुमित्रां दोहीं । सरिसा पाडु ॥ १९७ ॥ <br></div>	<div class="oviar">अर्जुना ज्याच्या ठिकाणी मनाच्या वाकडेपणाची गोष्ट नाही, शत्रु व मित्र् या दोघांची ज्याच्या ठिकाणी सारखी योग्यता आहे ॥१२-१९७॥ </div><br clear="left">
<div class="ovi">कां घरींचियां उजियेडु करावा । पारखियां आंधारु पाडावा । <br>हें नेणेचि गा पांडवा । दीपु जैसा ॥ १९८ ॥ <br></div>	<div class="oviar">ज्ञा - अथवा घरच्या माणसांना (तेवढा उजेड) पाडावा व परक्या माणसांना अंधार पाडावा हे जसे दिव्याला माहीत नाही, ॥१२-१९८॥ </div><br clear="left">
<div class="ovi">जो खांडावया घावो घाली । कां लावणी जयानें केली । <br>दोघां एकचि साउली । वृक्षु दे जैसा ॥ १९९ ॥ <br></div>	<div class="oviar">जो तोडण्य़ाकरता घाव घालतो किंवा जो लागवड करतो त्या दोघांना वृक्ष जसा सारखी सावली देतो, ॥१२-१९९॥ </div><br clear="left">
<div class="ovi">नातरी इक्षुदंडु । पाळितया गोडु । <br>गाळितया कडु । नोहेंचि जेवीं ॥ २०० ॥ <br></div>	<div class="oviar">अथवा ज्याप्रमाणे ऊंस हा त्याचे पिकास पाणी घालून वाढवणारास गोड व चरकात घालून त्याला गाळणारास कडू असा असत नाही, ॥१२-२००॥ </div><br clear="left">
<div class="ovi">अरिमित्रीं तैसा । अर्जुना जया भावो ऐसा । <br>मानापमानीं सरिसा । होतु जाये ॥ २०१ ॥ <br></div>	<div class="oviar">अर्जुना, त्याप्रमाणे शत्रुमित्रांच्या ठिकाणी ज्याचा असा भाव आहे व ज्याच्या मनाची स्थिती मान व अपमानाचे वेळी सारखीच असते ॥१२-२०१॥ </div><br clear="left">
<div class="ovi">तिहीं ऋतूं समान । जैसें कां गगन । <br>तैसा एकचि मान । शीतोष्णीं जया ॥ २०२ ॥ <br></div>	<div class="oviar">तिन्ही ऋतूंमधे आकाश जसे सारखे असते, त्याप्रमाणे थंड व उष्ण इत्यादि द्वंद्वांची त्याच्याजवळ सारखीच किंमत असते ॥१२-२०२॥ </div><br clear="left">
<div class="ovi">दक्षिण उत्तर मारुता । मेरु जैसा पंडुसुता । <br>तैसा सुखदुःखप्राप्तां । मध्यस्थु जो ॥ २०३ ॥ <br></div>	<div class="oviar">अर्जुना, दक्षिण दिशेकडील व उत्तर दिशेकडील वार्‍यांमध्ये जसा मेरु पर्वत अचल असतो तसा प्राप्त होणारी जी सुखदु:खे, त्यामधे तो अचल असतो. ॥१२-२०३॥ </div><br clear="left">
<div class="ovi">माधुर्यें चंद्रिका । सरिसी राया रंका । <br>तैसा जो सकळिकां । भूतां समु ॥ २०४ ॥ <br></div>	<div class="oviar">ज्याप्रमाणे चांदणे आपली मधुरता राजा व रंक यांना सारखीच अनुभवण्यास देते, तसा  जो सर्व प्राणिमात्रांचे ठिकाणी सारखा असतो ॥१२-२०४॥ </div><br clear="left">
<div class="ovi">आघवियां जगा एक । सेव्य जैसें उदक । <br>तैसें जयातें तिन्ही लोक । आकांक्षिती ॥ २०५ ॥ <br></div>	<div class="oviar">ज्याप्रमाणे पाणी हे सर्व जगाला एकच सेव्य आहे, त्याप्रमाणे ज्या भक्ताची स्वर्ग, मृत्यु व पाताळ हे तिन्ही लोक इच्छा करतात ॥१२-२०५॥ </div><br clear="left">
<div class="ovi">जो सबाह्यसंग । सांडोनिया लाग । <br>एकाकीं असे आंग । आंगीं सूनी ॥ २०६ ॥ <br></div>	<div class="oviar">जो अंतर्बाह्य संगाचा संबंध सोडून जीवस्वरूपाचा ब्रह्मस्वरूपात प्रवेश करून एकाकी असतो ॥१२-२०६॥</div><br clear="left">
<div class="shl">तुल्यनिन्दास्तुतिर्मौनी सन्तुष्टो येन केनचित् । <br>अनिकेतः स्थिरमतिर्भक्तिमान्मे प्रियो नरः ॥ १९ ॥ <br></div>	<div class="shlar">निंदा व स्तुती समान मानणारा, मौनी, जे जे काही होईल त्यामधे संतोषवृत्ती ठेवणारा, कोठेच आश्रय धरून न रहाणारा, स्थिर बुद्धी असलेला जो भक्तिमान मनुष्य, तो मला प्रिय आहे. ॥१२-१९॥</div><br clear="left">
<div class="ovi">जो निंदेतें नेघे । स्तुति न श्लाघे । <br>आकाशा न लगे । लेपु जैसा ॥ २०७ ॥ <br></div>	<div class="oviar">ज्ञा - जो निंदेने खिन्न होत नाही व स्तुतीने चढून जात नाही, ज्याप्रमाणे आकाशाला रंगाचा लेप लागणे शक्य नाही ॥१२-२०७॥ </div><br clear="left">
<div class="ovi">तैसें निंदे आणि स्तुति । मानु करूनि एके पांती । <br>विचरे प्राणवृत्ती । जनीं वनीं ॥ २०८ ॥ <br></div>	<div class="oviar">त्याप्रमाणे निंदा व स्तुती यांचा त्याच्या मनावर काहीही परिणाम होत नाही. त्यामुळे तो निंदा व स्तुती यांना सारखाच मान देऊन प्राणासारख्या उदास वृत्तीने लोकांमधे व रानामधे संचार करत असतो. ॥१२-२०८॥ </div><br clear="left">
<div class="ovi">साच लटिकें दोन्ही । बोलोनि न बोले जाहला मौनी । <br>जो भोगितां उन्मनी । आरायेना ॥ २०९ ॥ <br></div>	<div class="oviar">खरे व खोटे ही दोन्ही बोलून न  बोलल्यासारखी असल्यामुळे तो मौनी झाला आहे. कारण की तो उन्मनी अवस्था भोगीत असता त्यास पुरेसे वाटत नाही. (तो एकसारखा उन्मनी अवस्था भोगत असतो). ॥१२-२०९॥ </div><br clear="left">
<div class="ovi">जो यथालाभें न तोखे । अलाभें न पारुखे । <br>पाउसेवीण न सुके । समुद्रु जैसा ॥ २१० ॥ <br></div>	<div class="oviar">जो ज्यावेळेला जे मिळेल त्य़ाने हर्षित होत नाही व ज्याप्रमाणे समुद्र पावसावाचून सुकत नाही त्याप्रमाणे काहीही न मिळाले तरी जो खिन्न होत नाही. ॥१२-२१०॥ </div><br clear="left">
<div class="ovi">आणि वायूसि एके ठायीं । बिढार जैसें नाहीं । <br>तैसा न धरीच कहीं । आश्रयो जो ॥ २११ ॥ <br></div>	<div class="oviar">आणि ज्याप्रमाणे वायु हा कोठेतरी एकच जागा धरून रहात नाही त्याप्रमाणे जो कोठेही आश्रय धरत नाही ॥१२-२११॥ </div><br clear="left">
<div class="ovi">आघवाची आकाशस्थिति । जेवीं वायूसि नित्य वसती । <br>तेवीं जगचि विश्रांती- । स्थान जया ॥ २१२ ॥ <br></div>	<div class="oviar">ज्याप्रमाणे आकाशाच्या सर्व विस्तारात वायूची नित्य वस्ती आहे, त्याप्रमाणे संपूर्ण जग हे ज्याचे विश्रांतिस्थान आहे, ॥१२-२१२॥ </div><br clear="left">
<div class="ovi">हें विश्वचि माझें घर । ऐसी मती जयाची स्थिर । <br>किंबहुना चराचर । आपण जाहला ॥ २१३ ॥ <br></div>	<div class="oviar">हे विश्वच माझे घर आहे असा ज्याचा दृढ निश्चय झालेला असतो, फार काय सांगावे ! सर्व स्थावर-जंगमात्मक जग जो (अनुभवाच्या अंगाने आपणच बनला आहे ॥१२-२१३॥ </div><br clear="left">
<div class="ovi">मग याहीवरी पार्था । माझ्या भजनीं आस्था । <br>तरी तयातें मी माथां । मुकुट करीं ॥ २१४ ॥ <br></div>	<div class="oviar">अर्जुना, इतके असूनही आणखी ज्याची माझ्या भजनाच्या ठिकाणी उत्सुकता असते, तर त्याला मी आपल्या डोक्यावरचा मुकुट करतो. ॥१२-२१४॥ </div><br clear="left">
<div class="ovi">उत्तमासि मस्तक । खालविजे हें काय कौतुक । <br>परी मानु करिती तिन्ही लोक । पायवणियां ॥ २१५ ॥ <br></div>	<div class="oviar">उत्तम भक्तांपुढे मस्तक नम्र करणे यात काय मोठे नवल आहे ? पण उत्तम भक्ताच्या चरणोदकाला त्रैलोक्य मान देते. ॥१२-२१५॥ </div><br clear="left">
<div class="ovi">तरी श्रद्धावस्तूसी आदरु । करितां जाणिजे प्रकारु । <br>जरी होय श्रीगुरु । सदाशिवु ॥ २१६ ॥ <br></div>	<div class="oviar">जर श्रीशंकर गुरु होतील तरच भक्तितत्वाचा आदर करण्याचा प्रकार जाणता येईल. ॥१२-२१६॥ </div><br clear="left">
<div class="ovi">परी हे असो आतां । महेशातें वानितां । <br>आत्मस्तुति होतां । संचारु असे ॥ २१७ ॥ <br></div>	<div class="oviar">पण आता हे शंकराचे वर्णन पुरे. कारण शंकराचे वर्णन करण्यात आत्मस्तुतीच केल्यासारखे होते. (भक्तितत्वचा आदर कसा करावा हे शंकरच जाणतात. हे कशावरून तर माझ्या ठिकाणी असलेली भक्ति ही त्यांनी माझे चरणोदक गंगा मस्तकावर धारण करून व्यक्त केली. असे माझे चरणोदक मस्तकावर धारण करणारे गुरु पाहिजेत. असे म्हणण्यात  अप्रत्यक्ष रीतीने मी आपली स्वत:ची स्तुती केल्यासारखे होते म्हणून शंकराचे वर्णन पुरे असे भगवान् या ओवीत सांगत आहेत). ॥१२-२१७॥ </div><br clear="left">
<div class="ovi">ययालागीं हें नोहे । म्हणितलें रमानाहें । <br>अर्जुना मी वाहें । शिरीं तयातें ॥ २१८ ॥ <br></div>	<div class="oviar">एवढ्याकरता हे बोलणे नको असे लक्ष्मीपती श्रीकृष्ण म्हणाले. अर्जुना, मी त्याला डोक्यावर वहातो. ॥१२-२१८॥ </div><br clear="left">
<div class="ovi">जे पुरुषार्थसिद्धि चौथी । घेऊनि आपुलिया हातीं । <br>रिगाला भक्तिपंथीं । जगा देतु ॥ २१९ ॥ <br></div>	<div class="oviar">कारण की तो भक्त चौथी पुरुषार्थसिद्धी जो मोक्ष, तो आपल्या हातात घेऊन भक्तीच्या मार्गाने जगाला मोक्ष देत निघाला. ॥१२-२१९॥ </div><br clear="left">
<div class="ovi">कैवल्याचा अधिकारी । मोक्षाची सोडी बांधी करी । <br>कीं जळाचिये परी । तळवटु घे ॥ २२० ॥ <br></div>	<div class="oviar">तो मोक्षाचा अधिकारी म्हणजे मोक्ष देण्यास समर्थ असा असतो, म्हणून तो मोक्षाचा व्यवहार चालवतो. (म्हणजे मोक्ष कोणाला द्यावा व कोणाला न द्यावा हे ठरवतो). व इतका समर्थ असूनही तो पाण्यासारखा नम्र असतो. ॥१२-२२०॥ </div><br clear="left">
<div class="ovi">म्हणोनि गा नमस्कारूं । तयातें आम्ही माथां मुगुट करूं । <br>तयाची टांच धरूं । हृदयीं आम्हीं ॥ २२१ ॥ <br></div>	<div class="oviar">म्हणून आम्ही त्याला नमस्कार करू. त्याला आम्ही डोक्यावर मुकुट करू व त्य़ाची टाच आम्ही हृदयावर धारण करू. ॥१२-२२१॥ </div><br clear="left">
<div class="ovi">तयाचिया गुणांचीं लेणीं । लेववूं अपुलिये वाणी । <br>तयाची कीर्ति श्रवणीं । आम्हीं लेवूं ॥ २२२ ॥ <br></div>	<div class="oviar">त्याच्या गुणांचे अलंकार आम्ही आपल्या वाचेला घालू. (आम्ही आपल्या वाचेने त्याचे गुण गाऊ) आणि त्याची कीर्ती हाच कोणी दागिना तो आम्ही आपल्या कानात घालू. (कानांनी त्याची कीर्ती ऐकू. ॥१२-२२२॥ </div><br clear="left">
<div class="ovi">तो पहावा हे डोहळे । म्हणोनि अचक्षूसी मज डोळे । <br>हातींचेनि लीलाकमळें । पुजूं तयातें ॥ २२३ ॥ <br></div>	<div class="oviar">तो पहावा, ही आम्हाला इच्छा होते, म्हणून आम्ही डोळेरहित आहोत तरी डोळे घेतो, आणी आमच्या हातातील क्रीडेच्या कमळाने आम्ही त्याची पूजा करतो. ॥१२-२२३॥ </div><br clear="left">
<div class="ovi">दोंवरी दोनी । भुजा आलों घेउनि । <br>आलिंगावयालागुनी । तयाचें आंग ॥ २२४ ॥ <br></div>	<div class="oviar">त्याच्या शरीराला आलिंगन देण्याकरता दोन हातांवर आणखी दोन हात घेऊन आलो. (म्हणजे आम्ही चतुर्भुज रूप धारण केले). ॥१२-२२४॥ </div><br clear="left">
<div class="ovi">तया संगाचेनि सुरवाडें । मज विदेहा देह धरणें घडे । <br>किंबहुना आवडे । निरुपमु ॥ २२५ ॥ <br></div>	<div class="oviar">त्याच्या संगतीच्या सुखाकरता मी जो देहरहित त्या मला देह धारण करावा लागतो. फार काय सांगावे ? तो मला किती आवडतो याला उपमाच नाही. ॥१२-२२५॥ </div><br clear="left">
<div class="ovi">तेणेंसीं आम्हां मैत्र । एथ कायसें विचित्र ? । <br>परी तयाचें चरित्र । ऐकती जे ॥ २२६ ॥ <br></div>	<div class="oviar">त्याच्याशी आमची मैत्री असते. यात काय आश्चर्य आहे ? परंतु त्याचे चरित्र जे ऐकतात ॥१२-२२६॥ </div><br clear="left">
<div class="ovi">तेही प्राणापरौते । आवडती हें निरुतें । <br>जे भक्तचरित्रातें । प्रशंसिती ॥ २२७ ॥ <br></div>	<div class="oviar">जे भक्ताच्या चरित्राची वाखाणणी करतात, ते देखील आम्हाला प्राणापलीकडे आवडतात हे खरे आहे. ॥१२-२२७॥ </div><br clear="left">
<div class="ovi">जो हा अर्जुना साद्यंत । सांगितला प्रस्तुत । <br>भक्तियोगु समस्त- । योगरूप ॥ २२८ ॥ <br></div>	<div class="oviar">अर्जुना जे हे समस्त योगरूप आम्ही तुला सांगितले ते म्हणजे आम्ही तुला आता आदिअंतासहित भक्तियोग पूर्णपणे सांगितला. ॥१२-२२८॥ </div><br clear="left">
<div class="ovi">तया मी प्रीति करी । कां मनीं शिरसा धरीं । <br>येवढी थोरी । जया स्थितीये ॥ २२९ ॥ <br></div>	<div class="oviar">ज्या भक्तियोगाच्या स्थितीची थोरवी एवढी आहे की त्या भक्तियोगयुक्त पुरुषावर मी स्वत: प्रीती करतो, मी त्याचे ध्यान करतो, अथवा त्याला मस्तकावर धारण करतो. ॥१२-२२९॥</div><br clear="left">
<div class="shl">ये तु धर्म्यामृतमिदं यथोक्तं पर्युपासते । <br>श्रद्दधाना मत्परमा भक्तास्तेऽतीव प्रियाः ॥ २० ॥ <br>इति श्रीमद्भग्वद्गीतासूपनिषत्सु ब्रह्मविद्यायां योगशास्त्रे <br>श्रीकृष्णार्जुनसंवादे भक्तियोगोनाम द्वादशोऽध्यायः ॥ १२ ॥ <br></div>	<div class="shlar">श्रद्धायुक्त व मी ज्यांना अत्यंत प्रिय आहे असे जे भक्त, वर सांगितल्याप्रमाणे धर्मसंबंधी अमृताचे सेवन करतात ) म्हणजे त्याप्रमाणे आचरण करतात ते मला अत्यंत प्रिय आहेत. ॥१२-२०॥</div><br clear="left">
<div class="ovi">ते हे गोष्टी रम्य । अमृतधारा धर्म्य । <br>करिती प्रतीतिगम्य । आइकोनि जे ॥ २३० ॥ <br></div>	<div class="oviar">ज्ञा - ती गोष्ट (वर सांगितलेले भक्तियोगाचे वर्णन) जी चित्ताला रंजवणारी, अमृताच्या धारेप्रमाणे मधुर व धर्माला अनुकूल अशी आहे, ती ऐकून जे पुरुष तिला (त्या गोष्टीला) स्वानुभवाने जाणतात. ॥१२-२३०॥ </div><br clear="left">
<div class="ovi">तैसीचि श्रद्धेचेनि आदरें । जयांचे ठायीं विस्तरे । <br>जीवीं जयां थारे । जे अनुष्ठिती ॥२३१ ॥ <br></div>	<div class="oviar">त्याचप्रमाणे ज्यांच्या ठिकाणी श्रद्धेचा आदर असल्यामुळे हा भक्तियोग विस्तार पावतो, एवढेच नाही तर ज्यांच्या चित्ताच्या ठिकाणी टिकतो व जे त्याचे अनुष्ठान करतात, ॥१२-२३१॥ </div><br clear="left">
<div class="ovi">परी निरूपली जैसी । तैसीच स्थिति मानसीं । <br>मग सुक्षेत्रीं जैसी । पेरणी केली ॥ २३२ ॥ <br></div>	<div class="oviar">पण ज्याप्रमाणे मी मनाची स्थिती निरूपण केली, त्याचप्रमाणे मनाच्या ठिकाणी स्थिती असेल तर तशा मनात हा भक्तियोग म्हणजे उत्तम शेतात पेरणी केल्याप्रमाणे आहे. ॥१२-२३२॥ </div><br clear="left">
<div class="ovi">परी मातें परम करूनि । इयें अर्थीं प्रेम धरूनि । <br>हेंचि सर्वस्व मानूनि । घेती जे पैं ॥ २३३ ॥ <br></div>	<div class="oviar">परंतु जे प्राप्त करून घेण्याला योग्य असे श्रेष्ठ ठिकाण आहे, असे मला समजतात व भक्तितत्वाविषयी आपले मनात प्रेम बाळगून व हेच आपले सर्व भांडवल आहे अशी समजूत ठेऊन जे या भक्तियोगाचा अंगीकार करतात ॥१२-२३३॥ </div><br clear="left">
<div class="ovi">पार्था गा जगीं । तेचि भक्त तेचि योगी । <br>उत्कंठा तयांलागीं । अखंड मज ॥ २३४ ॥ <br></div>	<div class="oviar">अगा अर्जुना, या जगामधे तेच भक्त व तेच योगी आहेत व त्यांची मला निरंतर उत्कंठा लागलेली असते. ॥१२-२३४॥ </div><br clear="left">
<div class="ovi">तें तीर्थ तें क्षेत्र । जगीं तेंचि पवित्र । <br>भक्ति कथेसि मैत्र । जयां पुरुषां ॥ २३५ ॥ <br></div>	<div class="oviar">तेच तीर्थ, तेच क्षेत्र, जगामधे तेच पवित्र की ज्या पुरुषांचा भक्तिकथेशी स्नेह असतो. ॥१२-२३५॥ </div><br clear="left">
<div class="ovi">आम्हीं तयांचें करूं ध्यान । ते आमुचें देवतार्चन । <br>ते वांचूनि आन । गोमटें नाहीं ॥ २३६ ॥ <br></div>	<div class="oviar">आम्ही त्य़ाचे ध्य़ान करून, तो आमची पूज्य देवता आहे, त्याच्या वाचून आम्ही दुसरे काही चांगले मानीत नाही. ॥१२-२३६॥ </div><br clear="left">
<div class="ovi">तयांचें आम्हां व्यसन । ते आमुचें निधिनिधान । <br>किंबहुना समाधान । ते मिळती तैं ॥ २३७ ॥ <br></div>	<div class="oviar">त्याचे आम्हास व्यसन असते. व तोच आमच्या ठेव्याची खाण आहे. फार काय सांगावे ? तो आम्हास भेटेल तेव्हाच आम्हास समाधान वाटते. ॥१२-२३७॥ </div><br clear="left">
<div class="ovi">पैं प्रेमळाची वार्ता । जे अनुवादती पंडुसुता । <br>ते मानूं परमदेवता । आपुली आम्ही ॥ २३८ ॥ <br></div>	<div class="oviar">परंतु अर्जुना, जे प्रेमळ पुरुष भक्तांची कथा गातात, ते पुरुष आम्ही आपले श्रेष्ठ दैवत समजतो. ॥१२-२३८॥ </div><br clear="left">
<div class="ovi">ऐसे निजजनानंदें । तेणें जगदादिकंदें । <br>बोलिलें मुकुंदें । संजयो म्हणे ॥ २३९ ॥ <br></div>	<div class="oviar">आपल्या भक्तांचा जो आनंद आहे व जो जगाचे मूळ कारण आहे, तो मुकुंद (श्रीकृष्ण) याप्रमाणे बोलला. ॥१२-२३९॥ </div><br clear="left">
<div class="ovi">राया जो निर्मळु । निष्कलंक लोककृपाळु । <br>शरणागतां प्रतिपाळु । शरण्यु जो ॥ २४० ॥ <br></div>	<div class="oviar">हे धृतराष्ट्र राजा, जो श्रीकृष्ण परमात्मा निर्मळ, पूर्ण, लोकांवर कृपा करणारा, शरणागतांचा प्रतिपाळ करणारा व शरण जाण्यास योग्य आहे ॥१२-२४०॥ </div><br clear="left">
<div class="ovi">पैं सुरसहायशीळु । लोकलालनलीळु । <br>प्रणतप्रतिपाळु । हा खेळु जयाचा ॥ २४१ ॥ <br></div>	<div class="oviar">ज्याची धर्मसंबंधी (धर्मरक्षक म्हणून) कीर्ती उज्वल आहे, अपार औदार्याने जो वैषम्यरहित आहे, तुलना करता यावयाची नाही अशा पराक्रमाने जो फार बलाढ्य आहे, व जो बळीच्या बंधनात राहिला आहे ॥१२-२४१॥ </div><br clear="left">
<div class="ovi">जो धर्मकीर्तिधवळु । आगाध दातृत्वें सरळु । <br>अतुळबळें प्रबळु । बळिबंधनु ॥ २४२ ॥ <br></div>	<div class="oviar">देवांचे साह्य करणे हा ज्याचा स्वभाव आहे, लोकांचे सांगोपन करणे ही ज्याची लीला आहे, शरण आलेल्यांचा प्रतिपाळ करणे हा ज्याचा खेळ आहे, ॥१२-२४२॥ </div><br clear="left">
<div class="ovi">जो भक्तजनवत्सळु । प्रेमळजन प्रांजळु । <br>सत्यसेतु सकळु । कलानिधी ॥ २४३ ॥ <br></div>	<div class="oviar">तो भक्तांविषयी मायाळू आहे व प्रेमळ जनांना सोपा आहे आणि ज्या परमात्म्याकडे जाण्यास सत्य हाच सरळ पूल आहे व जो कलांचा ठेवा आहे ॥१२-२४३॥ </div><br clear="left">
<div class="ovi">तो श्रीकृष्ण वैकुंठींचा । चक्रवर्ती निजांचा । <br>सांगे येरु दैवाचा । आइकतु असे ॥ २४४ ॥ <br></div>	<div class="oviar">तो भक्तांचा सार्वभौम राजा व वैकुंठीचा श्रीकृष्ण परमात्मा सांगत आहे व भाग्यवान अर्जुन ऐकत आहे. ॥१२-२४४॥ </div><br clear="left">
<div class="ovi">आतां ययावरी । निरूपिती परी । <br>संजयो म्हणे अवधारीं । धृतराष्ट्रातें ॥ २४५ ॥ <br></div>	<div class="oviar">आता यानंतर भगवंताचा व्याख्यान करण्याचा प्रकार ऐका, असे संजय धृतराष्ट्रास म्हणाला ॥११-२४५॥</div><br clear="left">
<div class="ovi">तेचि रसाळ कथा । मर्‍हाठिया प्रतिपथा । <br>आणिजेल आतां । आवधारिजो ॥ २४६ ॥ <br></div>	<div class="oviar">तीच रसाने भरलेली कथा मराठी भाषेच्या रूपांततरात आणली जाईल ती आपण ऐकावी . ॥११-२४६॥</div><br clear="left">
<div class="ovi">ज्ञानदेव म्हणे तुम्ही । संत वोळगावेति आम्ही । <br>हें पढविलों जी स्वामी । निवृत्तिदेवीं ॥ २४७ ॥ <br></div>	<div class="oviar">महाराज म्हणतात, महाराज, प्रभु निवृत्तिदेवांनी आम्हाला हे शिकवले आहे की आम्ही तुम्हां संतांची सेवा करावी ॥१२-२४७॥</div><br clear="left">

<hr width="80%" size="2" noshade=""><br>
<p class="end">
इति श्रीज्ञानदेवविरचितायां भावार्थदीपिकायां द्वादशोऽध्यायः ॥ <br> </p><br>
<br>
<br>
<p class="top"><a href="#top">GO TOP</a></p><br><br>
</td></tr></table>
</body></html>

<!-- CHECKED  03-02-2013  -->