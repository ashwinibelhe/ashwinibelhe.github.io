<html>
<head>
<meta http-equiv="content-type" content="text/html; charset=UTF-8">
<title>श्रीदासबोध - दशक  ६  वा</title>
<!--   <a name="top"></a>    -->
<link rel="stylesheet" type="text/css" href="../css/dasN.css">
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="das.htm">श्रीदासबोध</a></li>
			<li><a href="bheemroopi-stotre.htm">भीमरूपी स्तोत्रे</a></li>
			<li><a href="karuna-stotre.htm">करुणा स्तोत्रे</a></li>
			<li><a href="bara-shate.htm">बारा ओव्याशते</a></li>
			<li><a href="atmaram.htm">आत्माराम</a></li>
			<li><a href="atmaram-viv.htm">आत्माराम-विवरण</a></li>
			<li><a href="manache.htm">मनाचे श्लोक</a></li>
			<li><a href="manache-viv.htm">मनाचे श्लोक - विवरण</a></li>
			<li><a href="abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="../ebh/intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="../ebh/intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../hansa/aagam-parichay.htm"><span>आगमसार</span></a></li>

			<li><a href="../hansa/laghuvv-parichay.htm">लघुवाक्यवृत्ति</a></li>
			
			<li><a href="../hansa/sadachar.htm">सदाचार</a></li>
			
			<li><a href="../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>

<body bgcolor="#ffffff">
<table width="80%" border="0" bgcolor="#ffffbb">
<tr><td>

<p class="hdr1">॥ श्रीमत् दासबोध ॥</p>
<p class="hdr2">॥ दशक सहावा : देवशोधन </p>
<p class="hdr3">समास पहिला  :  देवशोधन    </p>
<p class="hdr3">॥ श्रीराम ॥</p>

<div class="movi">चित्त सुचित करावें । बोलिलें तें जीवीं धरावें ।  <br>सावध होऊन बैसावें । निमिष एक ॥ १॥  <br></div>	<div class="oarth">श्रीसमर्थ म्हणतात की, आता चित्त एकाग्र करून मी जे सांगतो ते ऐकून ते हृदयात धरून ठेवा. एक क्षणभर सावध होऊन बसा व सांगतो ते ऐका. (१) <br></div><br clear="left">
<div class="movi">कोणी एके ग्रामीं अथवा देशीं । राहणें आहे आपणासी ।  <br>न भेटतां तेथिल्या प्रभूसी । सौख्य कैंचें ॥ २॥ <br></div>	<div class="oarth">आपल्याला कुठल्या तरी एखाद्या गावात किंवा देशात राहावयाचे असेल आणि आपण त्या गावाच्या वा देशाच्या प्रभूला म्हणजे जो अधिपती किंवा वरिष्ठ अधिकारी असेल त्याला जर भेटलो नाही, तर आपल्याला सुख कसे लाभेल ? (२) <br></div><br clear="left">
<div class="movi">म्हणौनि ज्यास जेथें राहणें । तेणें त्या प्रभूची भेटी घेणें ।  <br>म्हणिजे होय श्लाघ्यवाणें । सर्व कांहीं ॥ ३॥ <br></div>	<div class="oarth">म्हणून ज्याला जेथे वहावयाचे असेल, त्याने तेथल्या मुख्याधिकाऱ्याची भेट घ्यावी, म्हणजे सर्व काही सुरळीत होते. (३) <br></div><br clear="left">
<div class="movi">प्रभूची भेटी न घेतां । तेथें कैंची मान्यता ।  <br>आपुलें महत्व जातां । वेळ नाहीं ॥ ४॥ <br></div>	<div class="oarth">मुख्याधिकल्याची भेटघेतली नाही, तरतेथे आपल्याली कोणी मानणार नाही आणि मग आपले महत्त्व नाहीसे व्हायला वेळ लागणार नाही. (४) <br></div><br clear="left">
<div class="movi">म्हणौनि रायापासूनि रंक । कोणी एक तरी नायक ।  <br>त्यास भेटणें हा विवेक । विवेकी जाणती ॥ ५॥ <br></div>	<div class="oarth">म्हणून राजापासून रंकापर्यंत जो कोणी तेथील नायक असेल त्याला भेयवे यातच शहाणपणा असतो, असे विचारी लोक जाणतात. (५) <br></div><br clear="left">
<div class="movi">त्यास न भेटतां त्याचे नगरीं । राहतां धरितील बेगारी ।  <br>तेथें न करितां चोरी । अंगीं लागे ॥ ६॥ <br></div>	<div class="oarth">त्याला न भेटता त्याच्या नगरात राहिले तर धरून नेऊन वेठबिगारीला लावतील किंवा चोरी केली नसताही चोरीचा आरोप करतील. (६) <br></div><br clear="left">
<div class="movi">याकारणें जो शहाणा । तेणें प्रभूसी भेटावें जाणा ।  <br>ऐसें न करितां दैन्यवाणा । संसार त्याचा ॥ ७॥ <br></div>	<div class="oarth">म्हणून जो शहाणा असेल त्याने मुख्याधिकाऱ्याला भेटावे. नाहीतर त्याला नाना संकयंना तोंडद्यावे लागेल. (७) <br></div><br clear="left">
<div class="movi">ग्रामीं थोर ग्रामाधिपती । त्याहूनि थोर देशाधिपती ।  <br>देशाधिपतीहूनि नृपती । थोर जाणावा ॥ ८॥ <br></div>	<div class="oarth">एखाद्या गावात ग्रामाधिकारी हा श्रेष्ठ असतो. त्याच्यापेक्षा देशाधिपती अधिक श्रेष्ठ असतो व त्याच्यापेक्षाही सजा हा वरिष्ठ असतो. (८) <br></div><br clear="left">
<div class="movi">राष्ट्राचा प्रभु तो राजा । बहुराष्ट्र तो महाराजा ।  <br>महाराजांचाही राजा । तो चक्रवर्ती ॥ ९॥ <br></div>	<div class="oarth">राष्ट्राचा जो प्रभू त्यास सजा म्हणतात. अनेक राष्ट्रांचा अधिपती असेल त्याला महाराजा म्हणतात. महाराजांचाही जो राजा त्याला चक्रवर्ती म्हणतात. (९) <br></div><br clear="left">
<div class="movi">एक नरपती एक गजपती । एक हयपती एक भूपती ।  <br>सकळांमध्ये चक्रवर्ती । थोर राजा ॥ १०॥ <br></div>	<div class="oarth">एक नरपती असतो, तर एक गजपती असतो, तर दुसरा कुणी हयपती असतो, तर कुणी भूपती असतो. या सगळ्यांपेक्षा चक्रवर्ती हा श्रेष्ठ राजा असतो. (१०) <br></div><br clear="left">
<div class="movi">असो ऐशिया समस्तां । एक ब्रह्मा निर्माणकर्ता ।  <br>त्या ब्रह्म्यासही निर्मिता । कोण आहे ॥ ११॥ <br></div>	<div class="oarth">असो. अशा सर्वांचा निर्माणकर्ता एक ब्रह्मदेव असतो. त्या बहयाचाही निर्माता कोण आहे ? (११) <br></div><br clear="left">
<div class="movi">ब्रह्मा विष्णु आणि हर । त्यांसी निर्मिता तोचि थोर ।  <br>तो ओळखावा परमेश्वर । नाना यत्‍नें ॥ १२॥ <br></div>	<div class="oarth">ब्रह्मा, विष्णू आणि शंकर यांना जो निर्माण करतो, तो त्यांच्यापेक्षा थोर असतो. त्या परमेश्वराची नाना प्रयत्नांनी ओळख करून घ्यावी. (१२)<br></div><br clear="left">
<div class="movi">तो देव ठायीं पडेना । तरी यमयातना चुकेना ।  <br>ब्रह्माण्डनायका चोजवेना । हें बरें नव्हे ॥ १३॥ <br></div>	<div class="oarth">त्याची प्राप्ती झाली नाही, तर यमयातना चुकत नाहीत. जर ब्रह्मांड-नायकाला ओळखता आले नाही, तर ते बरे नव्हे. (१३) <br></div><br clear="left">
<div class="movi">जेणें संसारीं घातलें । अवघें ब्रह्माण्ड निर्माण केलें ।  <br>त्यासी नाहीं ओळखिलें । तोचि पतित ॥ १४॥ <br></div>	<div class="oarth">ज्याने आपल्याला या संसारात घातले, ज्याने अवघे ब्रह्मांड निर्माण केले त्या परमात्म्यास जो ओळखत नाही, तो पतित समजावा. (१४) <br></div><br clear="left">
<div class="movi">म्हणोनि देव ओळखावा । जन्म सार्थकचि करावा ।  <br>न कळे तरी सत्संग धरावा । म्हणजे कळे ॥ १५॥ <br></div>	<div class="oarth">म्हणून देव कोणता ते ओळखून आपल्या नरदेहाचे सार्थक करावे. जर आपल्याला ते कळत नसेल तर सत्संग धरावा म्हणजे ते कळून येईल. (१५) <br></div><br clear="left">
<div class="movi">जो जाणेल भगवंत । तया नांव बोलिजे संत ।  <br>जो शाश्वत आणि अशाश्वत । निवाडा करी ॥ १६॥ <br></div>	<div class="oarth">जो भगवंताला जाणतो त्यालाच संत म्हणतात. संत हे शाश्वत आणि अशाश्वताचा निवाडा करतात. (१६) <br></div><br clear="left">
<div class="movi">चळेना ढळेना देव । ऐसा ज्याचा अंतर्भाव ।  <br>तोचि जाणिजे महानुभाव । तोचि साधू ॥ १७॥ <br></div>	<div class="oarth">खरा देव कधी पालटत नाही, आपल्या स्थानावरून हलत नाही, असा ज्याचा अंतःकरणापासून भाव असतो, तोच महानुभाव संत, साधू आहे असे जाणावे. (१७) <br></div><br clear="left">
<div class="movi">जो जनांमध्ये वागे । परी जनांवेगळी गोष्टी सांगे ।  <br>ज्याचे अंतरीं ज्ञान जागे । तोचि साधू ॥ १८॥ <br></div>	<div class="oarth">जो लोकांत वावरतो, पण गोष्टी मात्र जगावेगळ्या सांगतो. ज्याच्या अंतरात आत्मज्ञान सदैव जागत असते, तोच साधू होय. (१८) <br></div><br clear="left">
<div class="movi">जाणिजे परमात्मा निर्गुण । त्यासींच म्हणावें ज्ञान ।  <br>त्यावेगळें तें अज्ञान । सर्व कांहीं ॥ १९॥ <br></div>	<div class="oarth">निर्गुण परमात्म्यास तदूप होऊन जाणणे, त्याच्याशी ऐक्य होणे यालाच ज्ञान म्हणावे. याखेरीज जे सर्व काही आहे ते अज्ञानच होय. (१९) <br></div><br clear="left">
<div class="movi">पोट भरावयाकारणें । नाना विद्या अभ्यास करणें ।  <br>त्यास ज्ञान म्हणती परी तेणें । सार्थक नव्हे ॥ २०॥ <br></div>	<div class="oarth">पोट भरण्यासाठी नाना विद्यांचा अभ्यास करणे यालाही ज्ञान म्हणतात, पण त्याने मनुष्यजन्माचे सार्थक होत नाही. (२०) <br></div><br clear="left">
<div class="movi">देव ओळखावा एक । तेंचि ज्ञान तें सार्थक ।  <br>येर अवघेंचि निरर्थक । पोटविद्या ॥ २१॥ <br></div>	<div class="oarth">ज्यायोगे एका देवाचा साक्षात्कार होतो, तेच खरे ज्ञान असते व त्यानेच सार्थक होते. बाकीच्या सर्व पोट भरण्याच्या विद्या निरर्थकच असतात. (२१) <br></div><br clear="left">
<div class="movi">जन्मवरी पोट भरिलें । देहाचें संरक्षण केलें ।  <br>पुढें अवघेंचि व्यर्थ गेलें । अंतकाळीं ॥ २२॥ <br></div>	<div class="oarth">जन्मभर पोट भरण्यासाठी कष्ट केले, देहाचे संरक्षण केले, पण अंतकाळी ते सर्व व्यर्थच गेले. (२२) <br></div><br clear="left">
<div class="movi">एवं पोट भरावयाची विद्या । तियेसी म्हणों नये सद्विद्या ।  <br>सर्वव्यापक वस्तु सद्या । पाविजे तें ज्ञान ॥ २३॥ <br></div>	<div class="oarth">म्हणून पोट भरावयाची जी विद्या तिला सद्‌विद्या म्हणू नये. ज्यायोगे सर्वव्यापक वस्तूची तत्काळ प्राप्ती होते, तेच खरे ज्ञान होय. (२३) <br></div><br clear="left">
<div class="movi">ऐसें जयापाशीं ज्ञान । तोचि जाणावा सज्जन ।  <br>तयापासीं समाधान । पुशिलें पाहिजे ॥ २४॥ <br></div>	<div class="oarth">असे ज्ञान ज्याच्याजवळ असते तोच संत असे जाणावे व त्यालाच समाधान मिळविण्याचा मार्ग विचारावा. (२४) <br></div><br clear="left">
<div class="movi">अज्ञानास भेटतां अज्ञान । तेथें कैंचें सांपडेल ज्ञान ।  <br>करंट्यास करंट्याचें दर्शन । होतां भाग्य कैंचें ॥ २५॥ <br></div>	<div class="oarth">एक अज्ञानी माणूस दुसऱ्या अज्ञानी माणसाजवळ गेला, तर तेथे त्याला ज्ञानाची प्राप्ती कशी होणार ? एका दैवहीन माणसाला दुसऱ्या करंड्याचे दर्शन झाले तर त्याचे भाग्य कसे उदयाला येणार ? (२५) <br></div><br clear="left">
<div class="movi">रोग्यापाशीं रोगी गेला । तेथें कैंचें आरोग्य त्याला ।  <br>निर्बळापाशीं निर्बळाला । पाठी कैंची ॥ २६॥ <br></div>	<div class="oarth">एका रोग्यापाशी दुसरा रोगी गेला, तर त्याला आरोग्याची प्राप्ती कशी होईल ? किंवा निर्बलाकडून निर्बलाला मदत कशी मिळणार ? (२६)<br></div><br clear="left">
<div class="movi">पिशाच्यापाशीं पिशाच गेलें । तेथें कोण सार्थक झालें ।  <br>उन्मत्तास उन्मत्त भेटलें । त्यास उमजवी कवणू ॥ २७॥ <br></div>	<div class="oarth">पिशाच्यापाशी पिशाच्च गेले तर ते पिशाच्चयोनीतून मुक्त होऊन त्याचा उद्धार कसा होईल ? दारू पिऊन उन्मत्त झालेल्याला तसाच उन्मत्त भेटला तर त्यांची समजूत कोण घालणार ? (२७) <br></div><br clear="left">
<div class="movi">भिकायापाशीं मागतां भिक्षा । दीक्षाहीनापाशीं मागतां दीक्षा ।  <br>उजेड पाहतां कृष्णपक्षा । पाविजे कैंचा ॥ २८॥ <br></div>	<div class="oarth">भिकल्यापाशी भिक्षा मागितली तर काय लाभ होणार ? दीक्षाहीनापाशी दीक्षा कशी प्रास होणार ? आणि कृष्णपक्ष असता चांदण्याचा प्रकाश कसा मिळणार ? (२८) <br></div><br clear="left">
<div class="movi">अबद्धापाशीं गेला अबद्ध । तो कैसेनि होईल सुबद्ध ।  <br>बद्धास भेटतां बद्ध । सिद्ध नव्हे ॥ २९॥ <br></div>	<div class="oarth">एका गैरशिस्त माणसाकडे दुसरा गैरशिस्त माणूस गेला तर तो शिस्तबद्ध कसा होणार ? बद्धाला बद्ध भेटून तो सिद्ध होऊ शकत नाही. (२९) <br></div><br clear="left">
<div class="movi">देह्यापाशीं गेला देही । तो कैसेनि होईल विदेही ।  <br>म्हणोनि ज्ञात्यावांचूनि नाहीं । ज्ञानमार्ग ॥ ३०॥ <br></div>	<div class="oarth">एका देहबुद्धीच्या माणसाजवळ दुसरा देहबुद्धीचा माणूस गेला तर तो काही विदेही होऊ शकत नाही. म्हणून ज्ञानी पुरुषांवाचून ज्ञानमार्ग सापडत नाही. (३०) <br></div><br clear="left">
<div class="movi">याकारणें ज्ञाता पहावा । त्याचा अनुग्रह घ्यावा ।  <br>सारासारविचारें जीवा । मोक्ष प्राप्त ॥ ३१॥ <br></div>	<div class="oarth">म्हणून आत्मज्ञानी पुरुषाचा शोध घ्यावा, त्याचा अनुग्रह घ्यावा, म्हणजे मग सातसारविचासने मोक्ष प्रास होतो. (३१)<br></div><br clear="left">
<div class="movi">हरि ॐ तत्सत् । इति श्रीदासबोधे गुरुशिष्यसंवादे <br>षष्ठदशके देवशोधननिरूपणं नाम प्रथमः समासः ॥ १॥ <br></div>	<div class="oarth">इति श्रीदासबोधे गुरुशिष्यसंवादे 'देवशोथननाम' समास पहिला समाप्त<br></div><br clear="left">

<p class="top"><a href="#top">GO TOP</a></p>

<p class="hdr3">समास दुसरा  :  ब्रह्मपावननिरूपण       </p>

<p class="hdr3"> ॥ श्रीराम ॥  </p>

<div class="movi">ऐका उपदेशाचीं लक्षणें । सायुज्यप्राप्ति होय जेणें ।  <br>नाना मतांचें पेखणें । कामा नये सर्वथा ॥ १॥ <br></div>	<div class="oarth">श्रीसमर्थ म्हणतात की, आता ज्या उपदेशाने सायुज्यप्राक्षी होते त्या उपदेशाची लक्षणे ऐका. नाना मतांचा काथ्याकूट उपयोगी पडणार नाही. (१) <br></div><br clear="left">
<div class="movi">ब्रह्मज्ञानावीण उपदेश । तो म्हणों नये विशेष ।  <br>धान्येविण जैसें भूस । खातां नये ॥ २॥ <br></div>	<div class="oarth">ब्रह्मज्ञानाखेरीज केलेल्या उपदेशाने काही साध्य होत नाही. जसे धान्याशिवाय असलेले फ खाता येत नाही. (२) <br></div><br clear="left">
<div class="movi">नाना काबाड बडविलें । नातरी तक्रचि घुसळिलें ।  <br>अथवा धुवणचि सेविलें । सावकाश ॥ ३॥ <br>नाना साली भक्षिल्या । अथवा चोइट्या चोखिल्या ।  <br>खोबरें सांडून खादल्या । नरोट्या जैशा ॥ ४॥ <br>तैसें ब्रह्मज्ञानाविण । नाना उपदेशांचा शीण ।  <br>सार सांडून असार कोण । शहाणा सेवी ॥ ५॥ <br></div>	<div class="oarth">रसरहित कडबा कुटला किंवा लोणी काढलेले ताक घुसळले किंवा तांदळाचे धुवणच सावकाश प्राशन केले किंवा अनेक फळांच्या सालीच खाल्या, अथवा रसहीन चोयट्या चोखल्या, किंवा खोबरे खायचे सोडून नरोट्याच खाल्या, त्याप्रमाणे ब्रह्मज्ञानाशिवायचे नाना उपदेश म्हणजे केवळ श्रमच असतात. ब्रह्मज्ञान हेच सार आहे. ते सोडून कुठला शहाणा असाराचे सेवन करील ? (३ -५) <br></div><br clear="left">
<div class="movi">आतां ब्रह्म जें कां निर्गुण । तेंचि केलें निरूपण ।  <br>सुचित करावें अंतःकरण । श्रोतेजनीं ॥ ६॥ <br></div>	<div class="oarth">आता गुणातीत जे ब्रह्म त्याचे वर्णन करतो. श्रोत्यांनी एकाग्र मन करून ते ऐकावे. (६) <br></div><br clear="left">
<div class="movi">सकळ सृष्टीची रचना । तें हें पंचभौतिक जाणा ।  <br>परंतु हें तगेना । सर्वकाळ ॥ ७॥ <br></div>	<div class="oarth">ही सर्व वृष्टी पंचमहाभूतांपासून निर्माण झाली असून ती सर्वकाळ टिकणारी नाही, म्हणजेच अशाश्वत आहे. (७)<br></div><br clear="left">
<div class="movi">आदि अंतीं ब्रह्म निर्गुण । तेचि शाश्वताची खूण ।  <br>येर पंचभौतिक सगुण । नाशवंत ॥ ८॥  <br></div>	<div class="oarth">या वृष्टीची रचना होण्याआधी व तिचा लय झाल्यावर म्हणजे अंती केवळ निर्गुण ब्रह्म असते, हीच खरी शाश्वताची खूण आहे. इतर जे जे पांचभौतिक असते, ते नाशिवंत असते. (८) <br></div><br clear="left">
<div class="movi">येरवीं हीं पाहतां भूतें । देव कैसें म्हणावें त्यांतें ।  <br>भूत म्हणतां मनुष्यांतें । विषाद वाटे ॥ ९॥ <br></div>	<div class="oarth">एरवी ही वृष्टी पाहिली म्हणजे ती पंचमहाभूतांची आहे असे दिसून येते. भूतांना देव कसे म्हणावे ? भूत म्हणून कुणी संबोधले तरी मनुष्याला भीती वाटते. (९) <br></div><br clear="left">
<div class="movi">मा तो जगन्नाथ परमात्मा । त्यासि आणि भूतउतपमा ।  <br>ज्याचा कळेना महिमा । ब्रह्मादिकांसी ॥ १०॥ <br></div>	<div class="oarth">मग ज्याने हे जग निर्माण केले त्या जगजनक परमात्म्यास भूताची उपमा कशी द्यावी ? ज्याचा महिमा ब्रह्मादिकांनाही कळत नाही. (१०) <br></div><br clear="left">
<div class="movi">भूतां ऐसा जगदीश । म्हणतां उत्पन्न होतो दोष ।  <br>याकारणें महापुरुष । सर्व जाणती ॥ ११॥ <br></div>	<div class="oarth">त्या जगदीशाला भूतासारखा म्हणावे तर दोष उत्पन्न होतो. आत्मज्ञानी महापुरुष हे सर्व बरोबर जाणतात. (११) <br></div><br clear="left">
<div class="movi">पृथ्वी आप तेज वायु आकाश । यां सबाह्य जगदीश ।  <br>पंचभूतांस आहे नाश । आत्मा अविनाशरूपी ॥ १२॥ <br></div>	<div class="oarth">पृथ्वी, आप, तेज, वायू आणि आकाश ही पंचमहाभूते आहेत. यांच्या अंतर्बाह्य जगदीश ओतप्रोत भरलेला आहे. पंचमहाभूतांचा नाश होतो, पण आत्मा अविनाशरूप आहे. (१२) <br></div><br clear="left">
<div class="movi">जें जें रूप आणि नाम । तो तो अवघाच भ्रम ।  <br>नामरूपातीत वर्म । अनुभवें जाणावें ॥ १३॥ <br></div>	<div class="oarth">जे जे रूप आणि नाम आहे तो तो सर्व भ्रमच आहे. नामरूपातीत जे परमात्मतत्त्व त्याचे रहस्य अनुभवानेच जाणावे लागते. (१३) <br></div><br clear="left">
<div class="movi">पंचभूतें आणि त्रिगुण । ऐशी अष्टधा प्रकृति जाण ।  <br>अष्टधा प्रकृतीस नामाभिधान । दृश्य ऐसें ॥ १४॥ <br></div>	<div class="oarth">पंचमहाभूते आणि त्रिगुण मिळून अष्टधा प्रकृती आहे. या अष्टधा प्रकृतीला ' दृश्य ' असे नामाभिधान आहे. (१४) <br></div><br clear="left">
<div class="movi">तें हें दृश्य नाशिवंत । ऐसें वेद श्रुति बोलत ।  <br>निर्गुण ब्रह्म शाश्वत । जाणती ज्ञानी ॥ १५॥ <br></div>	<div class="oarth">ते हे दृश्य नाशिवंत आहे असे वेद व सुती सांगतात. निर्गुण ब्रह्म मात्र शाश्वत आहे, हे ज्ञानी लोक जाणतात. (१५) <br></div><br clear="left">
<div class="movi">जें शस्त्रें तोडितां तुटेना । जें पावकें जाळितां जळेना ।  <br>जें कालवितां कालवेना । आपेंकरूनी ॥ १६॥ <br></div>	<div class="oarth">ते ब्रह्म शस्त्राने तोडू जाता तुटत नाही, अग्रीने जाळावे म्हटले तर जळत नाही, पाण्याने कालवावे तर ते कालवले जात नाही. (१६) <br></div><br clear="left">
<div class="movi">जें वायूचेनि उडेना । जें पडेना ना झडेना ।  <br>जें घडेना ना दडेना । परब्रह्म तें ॥ १७॥ <br></div>	<div class="oarth">ते परब्रह्म वाऱ्याने उडत नाही, ते पडत नाही, झडत नाही, ते घडविता येत नाही, दडवता म्हणजे लपवताही येत नाही. (१७) <br></div><br clear="left">
<div class="movi">ज्यासि वर्णचि नसे । जें सर्वांहूनि अनारिसें ।  <br>परंतु असतचि असे । सर्वकाळ ॥ १८॥  <br></div>	<div class="oarth">त्या परब्रह्माला कोणताही रंग नाही, ते सर्वांहून विलक्षण आहे, पण सर्वकाळ असते. (१८) <br></div><br clear="left">
<div class="movi">दिसेना तरी काय झालें । परंतु सर्वत्र संचलें ।  <br>सूक्ष्मचि कोंदाटलें । जेथें तेथें ॥ १९॥ <br></div>	<div class="oarth">ते जरी दिसत नसले तरी काय झाले, परंतु ते सर्वत्र सूक्ष्म रूपाने ओतप्रोत भरलेले आहे. जेथे तेथे सर्वत्र व्यापलेले आहे. (१९) <br></div><br clear="left">
<div class="movi">दृष्टीस लागली सवे । जें दिसेल तेंचि पहावें ।  <br>परंतु गुज तें जाणावें । गौप्य आहे ॥ २०॥ <br></div>	<div class="oarth">आपल्या दृष्टीला सवय झालेली असते की जे दिसेल तेच पाहावे आणि खरे मानावे. परंतु जे रहस्य असते ते गुप्त असते हे जाणून घ्यावे. (२०) <br></div><br clear="left">
<div class="movi">प्रगट तें जाणावें असार । आणि गुप्त तें जाणावें सार ।  <br>सद्गुरुमुखें हा विचार । उमजों लागे ॥ २१॥ <br></div>	<div class="oarth">जे प्रगट दिसते ते असार आहे हे जाणावे व जे गुप्त आहे ते सार जाणावे. गुरूच्या उपदेशाने हे रहस्य उमजू लागते. (२१)<br></div><br clear="left">
<div class="movi">उमजेना तें उमजावें । दिसेना तें पहावें ।  <br>जें कळेना तें जाणावें । विवेकबळें ॥ २२॥ <br></div>	<div class="oarth">विवेकाच्या जोरावर जे समजत नसेल ते समजून घ्यावे, जे दिसत नसेल ते पाहावे, जे कळत नसेल ते जाणून घ्यावे. (२२) <br></div><br clear="left">
<div class="movi">गुप्त तेंचि प्रगटवावें । असाध्य तेंचि साधावें ।  <br>कानडेंचि अभ्यासावें । सावकाश ॥ २३॥ <br></div>	<div class="oarth">जे गुप्त आहे ते स्वतःसाठी प्रगट करून घ्यावे, जे असाध्य आहे ते साधावे. अवघड असेल त्याचा चिकयिने अभ्यास करावा. (२३) <br></div><br clear="left">
<div class="movi">वेद विरंचि आणि शेष । जेथें शिणले निःशेष ।  <br>तेंचि साधावें विशेष । परब्रह्म तें ॥ २४॥ <br></div>	<div class="oarth">वेद, ब्रह्मदेव आणि शेष ज्याचे वर्णन करता करता पार थकून गेले, त्या परब्रह्माची विशेषे करून प्राप्ती करून घ्यावी. (२४) <br></div><br clear="left">
<div class="movi">तरी तें कवणें परी साधावें । तेंचि बोलिलें स्वभावें ।  <br>अध्यात्मश्रवणें पावावें । परब्रह्म तें ॥ २५॥ <br></div>	<div class="oarth">तरी ते कसे साधावे असा प्रश्न केला असता त्याचे स्वाभाविक साधन सांगतात की, अध्यात्माच्या श्रवणाने ते परब्रह्म प्रास करून ध्यावे. (२५) <br></div><br clear="left">
<div class="movi">पृथ्वी नव्हे आप नव्हे । तेज नव्हे वायु नव्हे ।  <br>वर्णव्यक्ति ऐसें नव्हे । अव्यक्त तें ॥ २६॥ <br></div>	<div class="oarth">ते परब्रह्म पृथ्वी नव्हे, आप नव्हे, तेज नव्हे, वायु नव्हे कोणत्या एका रंगाचेही ते नाही. ते अव्यक्त आहे. (२६) <br></div><br clear="left">
<div class="movi">तयास म्हणावें देव । वरकड लोकांचा स्वभाव ।  <br>जितुके गांव तितुके देव । जनांकारणें ॥ २७॥ <br></div>	<div class="oarth">त्या परब्रह्मालाच देव म्हणावे. इतर सामान्य लोकांचा स्वभाव असा असतो की जे व्यक्त आहे त्याला देव म्हणावे. म्हणून त्यांना जितके गाव तितके देव असतात. (२७) <br></div><br clear="left">
<div class="movi">ऐसा देवाचा निश्चयो झाला । देव निर्गुण प्रत्यया आला ।  <br>आतां आपणचि आपला । शोध घ्यावा ॥ २८॥  <br></div>	<div class="oarth">याप्रमाणे निर्गुण परब्रह्म म्हणजेच देव असा निश्चय झाला आणि देव निर्गुण हेही प्रत्ययाला आले. आता आपण आपलाच शोध घ्यावा. (२८) <br></div><br clear="left">
<div class="movi">माझें शरीर ऐसें म्हणतो । तरी तो जाण देहावेगळाचि तो ।  <br>मन माझें ऐसें जाणतो । तरी तो मनही नव्हे ॥ २९॥ <br></div>	<div class="oarth">आपण ' माझे शरीर ' असे जेव्हा म्हणतो तेव्हा आपण देहावेगळे आहोत हे कळ्ये. माझे मन असे म्हणतो म्हणजे मी मनापेक्षा वेगळा आहे. मन म्हणजे मी नव्हे हे उघड होते. (२९) <br></div><br clear="left">
<div class="movi">पाहतां देहाचा विचार । अवघा तत्त्वांचा विस्तार ।  <br>तत्त्वें तत्त्व झाडितां सार । आत्माचि उरे ॥ ३०॥ <br></div>	<div class="oarth">देहासंबंधी विचार केला की देहम्हणजे पंचमहाभूतांचा विस्तार आहे हे कळून येते. तत्त्वाने तत्त्व झाडले म्हणजेच एकाचा दुसऱ्यात लय केला की सर्व भूते नाहीशी होऊन सार म्हणजे आत्माच शिल्लक सहतो. (३०) <br></div><br clear="left">
<div class="movi">आपणासि ठावचि नाहीं । तेथें पाहणें नलगे कांहीं ।  <br>तत्त्वें ठायींच्या ठायीं । विभागूनि गेलीं ॥ ३१॥ <br></div>	<div class="oarth">ज्याला आपण मी म्हणत होतो, त्याला स्थानच नाही असे कळून येते, मग त्याला पाहण्याचे कारणच उरत नाही. च्या पंचमहाभूतांचा देह बनलेला असतो, ती भूते ठायीच्या ठायी विभागून जातात. (३१) <br></div><br clear="left">
<div class="movi">बांधली आहे तों गांठोडी । जो कोणी विचारें सोडी ।  <br>विचार पाहतां गांठोडी । आढळेना ॥ ३२॥ <br></div>	<div class="oarth">देह म्हणजे पंचमहाभूतांचे गाठोडे आहे. ते जो कोणी विचाराने सोडतो, त्याला असे कळून येते की गाठोडेच नाही. (३२) <br></div><br clear="left">
<div class="movi">तत्त्वांचें गांठोडें शरीर । याचा पाहतां विचार ।  <br>एक आत्मा निरंतर । आपण नाहीं ॥ ३३॥  <br></div>	<div class="oarth">शरीर हे तत्त्वांचे गाठोडे आहे. त्यासंबंधी विचार केला असता कळून येते की, आपण नाहीच. फक्त एक आत्मा तेवढा निरंतर आहे. (३३) <br></div><br clear="left">
<div class="movi">आपणासि ठावचि नाहीं । जन्म मृत्यु कैंचे काई ।  <br>पाहतां वस्तूच्या ठायीं । पाप पुण्य नसे ॥ ३४॥ <br></div>	<div class="oarth">आपण असा आज्याहून वेगळा कुणी नाहीच हे कळले की मग जन्ममृत्यू कोठले ? आत्मस्वरूपाच्या ठिकाणी पाप-पुण्य नसते. (३४)<br></div><br clear="left">
<div class="movi">पाप पुण्य यमयातना । हें निर्गुणीं तों असेना ।  <br>आपण तोचि तरी जन्ममरणा । ठावो कैंचा ॥ ३५॥ <br></div>	<div class="oarth">निर्गुणाच्या ठिकाणी पाप-पुण्य, यमयातना इत्यादी काही नसते, आणि आपण म्हणजे तोच निर्गुण आत्मा आहोत, तर मग जन्म-मरणाला ठाव कोठे आहे ? (३५) <br></div><br clear="left">
<div class="movi">देहबुद्धीनें बांधला । तो विवेकें मोकळा केला ।  <br>देहातीत होतां पावला । मोक्षपद ॥ ३६॥ <br></div>	<div class="oarth">मी म्हणजे देह या देहबुद्धीने जो बांधला गेला होता, त्याला विवेकाने आपण देह नाही, हे कळले, म्हणजेच देहबुद्धीचे बंधन नष्ट झाले. याप्रमाणे देहातीत होताच त्याला मोक्षपदाची प्राप्ती झाली. (३६) <br></div><br clear="left">
<div class="movi">झालें जन्माचें सार्थक । निर्गुण आत्मा आपण एक ।  <br>परंतु हा विवेक । पाहिलाचि पहावा ॥ ३७॥ <br></div>	<div class="oarth">त्याच्या जन्माचे सार्थक झाले. पण आपण निर्गुण आत्मा हा विवेक सतत करीत राहिले पाहिजे. (३७) <br></div><br clear="left">
<div class="movi">जागें होतां स्वप्न सरे । विवेक पाहतां दृश्य ओसरे ।  <br>स्वरूपानुसंधानें तरे । प्राणिमात्र ॥ ३८॥ <br></div>	<div class="oarth">जागे झाल्यावर स्वप्न नाहीसे होते, त्याप्रमाणे विवेक केल्याने दृश्य म्हणजे ही पंचभौतिक वृष्टी नष्ट होते व स्वस्वरूपानुसधानाने मनुष्य तरतो. (३८) <br></div><br clear="left">
<div class="movi">आपणास निवेदावें । आपण विवेकें नुरावें ।  <br>आत्मनिवेदन जाणावें । याचें नांव ॥ ३९॥ <br></div>	<div class="oarth">आपणास निवेदावे, आपण विवेकाने उरूच नये, याचे नाव आत्मनिवेदन आहे. (३९) <br></div><br clear="left">
<div class="movi">आधीं अध्यात्मश्रवण । मग सद्गुरुपादसेवन ।  <br>पुढें आत्मनिवेदन । सद्गुरुप्रसादें ॥ ४०॥ <br></div>	<div class="oarth">आधी अध्यात्मश्रवण करावे, नंतर गुरुभक्ती करावी, म्हणजे सदुरूंच्या कृपेने-प्रसादाने आत्मनिवेदन घडते. (४०) <br></div><br clear="left">
<div class="movi">आत्मनिवेदनाउपरी । निखळ वस्तु निरंतरी ।  <br>आपण आत्मा हा अंतरीं । बोध जाहला ॥ ४१॥ <br></div>	<div class="oarth">आत्मनिवेदन झाले की नंतर आपण म्हणजेच परिपूर्ण वस्तू आत्मावरच निरंतर आहोत, असा बोध अंत्यत होतो. (४१) <br></div><br clear="left">
<div class="movi">त्या ब्रह्मबोधें ब्रह्मचि झाला । संसारखेद तो उडाला ।  <br>देह प्रारब्धीं टाकिला । सावकाश ॥ ४२॥ <br></div>	<div class="oarth">त्या ब्रह्मबोधाच्या योगे तो जीव ब्रह्मरूपच होतो. असे झाल्यावर त्याचे संसार ख नाहीसे होते. मग तो देहाला प्रारब्धाच्या अधीन करून स्वत : स्वरूपी स्वस्थ सहतो. (४२) <br></div><br clear="left">
<div class="movi">यासि म्हणिजे आत्मज्ञान । येणें पाविजे समाधान ।  <br>परब्रह्मीं अभिन्न । भक्तचि जाहला ॥ ४३॥ <br></div>	<div class="oarth">यालाच आत्मज्ञान म्हणतात. याच्यायोगेच शाश्वत समाधान मिल्ले. तो जीव परब्रह्माशी अभिन्न होतो, म्हणजेच भक्त होतो. (४३) <br></div><br clear="left">
<div class="movi">आतां होणार तें होईना कां । आणि जाणार तें जाईना कां ।  <br>तुटली मनांतील आशंका । जन्ममृत्यूची ॥ ४४॥ <br></div>	<div class="oarth">आता जे होणार असेल ते होईना का, जे जाणार असेल ते जाईना का, अशी त्याची वृत्ती बनते आणि मनातली जन्ममृत्यूसंबंधीची आशंका नष्ट होते. (अ) <br></div><br clear="left">
<div class="movi">संसारीं पुंडावें चुकलें । देवां भक्तां ऐक्य झालें ।  <br>मुख्य देवासि ओळखिलें । सत्संगेंकरूनी ॥ ४५॥ <br></div>	<div class="oarth">संसारातील कष्ट, येरझारा चुकल्या, देवभक्तांचे ऐक्य झाले आणि सत्संगाच्या योगे मुख्य देव कोणता ही ओळखही पटली. (४५)<br></div><br clear="left">
<div class="movi">हरिः ऒं तत्सत् इति श्रीदासबोधे गुरुशिष्यसंवादे षष्ठदशके <br>ब्रह्मपावननिरूपण नाम द्वितीयः समासः ॥ २॥ <br></div>	<div class="oarth">इति श्रीदासबोधे गुरुशिष्यसंबादे 'ब्रह्मपावननिरूपण नाम' समास दुसरा समाप्त.<br></div><br clear="left">

<p class="top"><a href="#top">GO TOP</a></p>

<p class="hdr3">समास तिसरा  :  मायोद्भवनिरूपण    </p>

<p class="hdr3"> ॥ श्रीराम ॥  </p>

<div class="movi">निर्गुण आत्मा तो निश्चळ । जैसें आकाश अंतराळ ।  <br>घन दाट निर्मळ निश्चळ । सदोदित ॥ १॥ <br></div>	<div class="oarth">आत्मा हा निर्गुण आणि निर्मळ असतो. तो आकाश वा अंतराळाप्रमाणे घनदाट आणि सदोदित निर्मळ आणि निश्चळ असतो. (१) <br></div><br clear="left">
<div class="movi">जें खंडलेंचि नाहीं अखंड । जें उदंडाहूनि उदंड ।  <br>जें गगनाहूनि वाड । अति सूक्ष्म ॥ २॥ <br></div>	<div class="oarth">आत्मा हा अखंड, उदंडाहून उदंड, गगनाहूनही व्यापक आणि सूक्ष्म आहे. (२) <br></div><br clear="left">
<div class="movi">जें दिसेना ना भासेना । जें उपजेना ना नासेना ।  <br>जें येईना ना जाईना । परब्रह्म तें ॥ ३॥ <br></div>	<div class="oarth">जो दिसत नाही, भासत नाही, उपजत नाही, नासत नाही, कुठे येत नाही, जात नाही, असे ते परब्रह्म असते. (३) <br></div><br clear="left">
<div class="movi">जें चळेना ना ढळेना । जें तुटेना ना फुटेना ।  <br>जें रचेना ना खचेना । परब्रह्म तें ॥ ४॥ <br></div>	<div class="oarth">परब्रह्म चळत नाही, ढळत नाही, तुटत नाही, फुटत नाही, रचले जात नाही अथवा खचतही नाही. (४) <br></div><br clear="left">
<div class="movi">जें सन्मुखचि सर्वकाळ । जें निष्कलंक आणि निखळ ।  <br>सर्वांतर आकाश पाताळ । व्यापूनि असे ॥ ५॥ <br></div>	<div class="oarth">ते सर्वकाळ समृखच असते. निष्कलंक आणि निश्चळ असून आकाश, पाताळादी सर्वांच्या अंतरी व्यापून असते. (५) <br></div><br clear="left">
<div class="movi">अविनाश तें ब्रह्म निर्गुण । नासे तें माया सगुण ।  <br>सगुण आणि निर्गुण । कालवलें ॥ ६॥  <br></div>	<div class="oarth">ते परब्रह्म निर्गुण असून अविनाशी असते, तर माया ही सगुण असून नाश पावते. मायेमध्ये सगुण आणि निर्गुण कालवले असते. (६) <br></div><br clear="left">
<div class="movi">या कर्दमाचा विचार । करूं जाणती योगीश्वर ।  <br>जैसें क्षीर आणि नीर । राजहंस निवडिती ॥ ७॥ <br></div>	<div class="oarth">पाणी मिसळलेले दूध असेल तर राजहंस जसे त्यांना निवडून दूध ग्रहण करू शकतो, त्याप्रमाणे सगुण-निर्गुणाच्या मिश्रणाचा विचार योगेश्वर करू शकतात. (७) <br></div><br clear="left">
<div class="movi">जड सकळ पंचभौतिक । त्यामध्यें आत्मा व्यापक ।  <br>तो नित्यानित्यविवेक । पाहतां कळे ॥ ८॥ <br></div>	<div class="oarth">अचेतन आणि शबल असलेल्या पांचभौतिक वृष्टीत आत्मा ओतप्रोत व्यापक असतो. तो नित्यानित्यविवेकाच्या योगे कळतो. (८) <br></div><br clear="left">
<div class="movi">उंसामधील घेईजे रस । येर तें सांडिजे बाकस ।  <br>तैसा जगामध्यें जगदीश । विवेकें ओळखावा ॥ ९॥ <br></div>	<div class="oarth">उसामधला रस ग्रहण करून उरलेल्या चोयट्याचा त्याग करावा, त्याप्रमाणे या पंचभौतिक जगामध्ये असलेला जगदीश विवेकाने ओळखावा. (९) <br></div><br clear="left">
<div class="movi">रस नाशवंत पातळ । आत्मा शाश्वत निश्चळ ।  <br>रस अपूर्ण आत्मा केवळ । परिपूर्ण जाणावा ॥ १०॥ <br></div>	<div class="oarth">उसाचा रस पातळ असून नाशिवंत असतो, पण आत्मा शाश्वत व निश्चळ असतो. रस अपूर्ण असतो, तर आत्या केवळ परिपूर्ण असतो. (१०) <br></div><br clear="left">
<div class="movi">आत्म्यासारिखें एक असावें । मग तें दृष्टांतासि द्यावें ।  <br>दृष्टांतमिसे समजावें । कैसें तरी ॥ ११॥ <br></div>	<div class="oarth">आल्यासारखे दुसरे एखादे असेल तर त्याचा दृष्टांत देता आला असता, पण त्याच्यासारखे दुसरे काही नाहीच. तरीही दृष्टांतामुळे विषय जस तरी समजतो, म्हणून दृष्टांत दिला आहे. (११) <br></div><br clear="left">
<div class="movi">ऐशी आत्मस्थिति संचली । तेथें माया कैशी झाली ।  <br>जैशी आकाशीं वाहिली । झुळूक वायूची ॥ १२॥ <br></div>	<div class="oarth">आकाशात वायूची झुळुक यावी तशी आत्मस्थितीच्या ठिकाणी माया आली. (१२)<br></div><br clear="left">
<div class="movi">वायूपासून तेज झालें । तेजापासून आप निपजलें ।  <br>आपापासून आकारलें । भूमंडळ ॥ १३॥  <br></div>	<div class="oarth">वायूपासून तेज झाले, तेजापासून जल उत्पन्न झाले जलापासून पृथ्वी आकारास आली. (१३) <br></div><br clear="left">
<div class="movi">भूमंडळापासून उत्पत्ती । जीव नेणों झाले किती ।  <br>परंतु ब्रह्म आदि अंतीं । व्यापून आहे ॥ १४॥ <br></div>	<div class="oarth">भूमंडळापासून किती जीव उत्पन्न झाले, हे सांगतासुद्धा येत नाही. परंतु त्या सर्वांच्या आदि- अंती ब्रह्म व्यापून आहे. (१४) <br></div><br clear="left">
<div class="movi">जें जें कांहीं निर्माण झालें । तें तें अवघेंचि नासलें ।  <br>परी मुळीं ब्रह्म तें संचलें । जैसें तैसें ॥ १५॥ <br></div>	<div class="oarth">जे जे काही निर्माण होते, ते ते सर्व नाश पावते, पण मुळात ब्रह्म सर्वत्र सचलेले असते. ते जसेच्या तसेच असते. त्यात बदल होत नाही. (१५) <br></div><br clear="left">
<div class="movi">घटापूर्वीं आकाश असे । घटामध्येंही आकाश भासे ।  <br>घट फुटतां न नासे । आकाश जैसें ॥ १६॥  <br></div>	<div class="oarth">घट निर्माण होण्यापूर्वी आकाश असतेच. घट निर्माण झाल्यावर त्या घयमध्येही आकाश भासू लागते, पण नंतर घट फुटला तरी आकाश जसेच्या तसेच असते. त्याचा नाश होत नाही. (१६) <br></div><br clear="left">
<div class="movi">तैसें परब्रह्म केवळ । अचळ आणि अढळ ।  <br>मध्यें होत जात सकळ । सचराचर ॥ १७॥  <br></div>	<div class="oarth">तसेच परब्रह्म केवळ अचळ आणि अढळ असते. सर्व चराचर त्यात होत-जात असते. (१७) <br></div><br clear="left">
<div class="movi">जें जें कांहीं निर्माण झालें । तें तें आधीं ब्रह्में व्यापिलें ।  <br>सर्व नासतां उरलें । अविनाश ब्रह्म ॥ १८॥ <br></div>	<div class="oarth">जे जे काही निर्माण होते, ते आधीच ब्रह्माने व्यापलेले असते. त्या निर्माण झालेल्या सर्वांचा नाश झाला तरी ब्रह्म अविनाशी असल्याने जसेच्या तसेच राहते. (१८) <br></div><br clear="left">
<div class="movi">ऐसें ब्रह्म अविनाश । तें सेविती ज्ञाते पुरुष ।  <br>तत्त्वनिरसनें आपणास । आपण लाभे ॥ १९॥ <br></div>	<div class="oarth">असे अविनाशी जे ब्रह्म त्याचा ज्ञाते पुरुष आश्रय घेतात. विवेकाने सर्व तत्त्वांचे निरसन करीत गेले की, आपल्याला स्वस्वरूपानुभव प्रास होतो. (१९) <br></div><br clear="left">
<div class="movi">तत्त्वें तत्त्व मेळविलें । त्यासि देह ऐसें नाम ठेविलें ।  <br>तें जाणते पुरुषीं शोधिलें । तत्त्वें तत्त्व ॥ २०॥ <br></div>	<div class="oarth">तत्त्वांत तत्त्व मिळून तत्त्वांचे गाठोडे असा देह निर्माण होतो. जाणते पुरुष असतात ते एका तत्त्वाचा दुसऱ्यात विवेकाने लय करून आत्मज्ञान प्रास करून घेतात. (२०) <br></div><br clear="left">
<div class="movi">तत्त्वझाडा निःशेष होतां । तेथें निमाली देहाहंता ।  <br>निर्गुण ब्रह्मीं ऐक्यता । विवेकें जाहली ॥ २१॥ <br></div>	<div class="oarth">देह हे तत्त्वांचे गाठोडे आहे आणि आपण त्याहून वेगळे आहोत हे कळून आल्यावर देहाची अहंता नष्ट होते आणि विवेकाच्या योगे निर्गुण ब्रह्म हेच आपले स्वरूप आहे हे कळले की, त्याच्याशी एकरूपता प्रास होते. (२१) <br></div><br clear="left">
<div class="movi">विवेकें देहाकडे पाहिलें । तों तत्त्वें तत्त्व ओसरलें ।  <br>आपण कांहीं नाहीं आलें । प्रत्ययासी ॥ २२॥ <br></div>	<div class="oarth">विवेकाने देहाकडे पाहिले की तत्त्वात तत्त्व लय पावते व आपण काही नाहीच याचा माणसाला प्रत्यय येतो. (२२) <br></div><br clear="left">
<div class="movi">आपला आपण शोध घेतां । आपुली तों मायिक वार्ता ।  <br>तत्त्वांतीं उरलें तत्त्वता । निर्गुण ब्रह्म ॥ २३॥ <br></div>	<div class="oarth">आपला आपण शोध घेऊ लागल्यावर आपले अस्तित्व ही मायिक गोष्ट आहे हे कळते. सर्व तत्त्वांचे निरसन झाल्यावर फक्त निर्गुण ब्रह्म तेवढे राहते. आपण ज्याला मी म्हणतो, तो राहातच नाही. (२३) <br></div><br clear="left">
<div class="movi">आपणाविण निर्गुण ब्रह्म । हेंचि निवेदनाचें वर्म ।  <br>तत्त्वासरिसा गेला भ्रम । मीतूंपणाचा ॥ २४॥ <br></div>	<div class="oarth">मीपणाशिवाय निर्गुण ब्रह्म हेच आत्मनिवेदनाचे वर्म आहे. तत्त्वांचे संपूर्ण निरसन झाले की मी-तू पणाचा श्रम नाहीसा होतो. (२४) <br></div><br clear="left">
<div class="movi">मीपण पाहतां आढळेना । निर्गुण ब्रह्म तें चळेना ।  <br>आपण तेंचि परी कळेना । सद्गुरूविण ॥ २५॥ <br></div>	<div class="oarth">शोध घेऊ लागल्यावर मी कुठे आढळतच नाही. निर्गुण ब्रह्म चळत नाही. पण आपण म्हणजे ते निर्गुण ब्रह्मच आहोत, हे सदुरूशिवाय कळत नाही. (२५) <br></div><br clear="left">
<div class="movi">सारासार अवघें शोधिलें । तों असार तें निघून गेलें ।  <br>पुढें सार तें उरलें । निर्गुण ब्रह्म ॥ २६॥ <br></div>	<div class="oarth">सारासारविचाराने मी कोण याचा शोध घेऊ लागल्यावर असार होते ते सर्व निघून गेले आणि सार उरले ते म्हणजेच निर्गुण ब्रह्म. (२६)<br></div><br clear="left">
<div class="movi">आधीं ब्रह्म निरूपिलें । तेंचि सकळामध्यें व्यापिलें ।  <br>सकळ अवघेंचि नासलें । उरलें तें केवळ ब्रह्म ॥ २७॥ <br></div>	<div class="oarth">आधी ब्रह्माचे जे वर्णन केले आहे, तेच सर्वामध्ये व्यापून राहिले आहे आणि सर्व जे निर्माण झाले होते, ते नाश पावले आणि जे उरले ते केवळ ब्रह्मच होय. (२७) <br></div><br clear="left">
<div class="movi">होतां विवेकें संहार । तेथें निवडे सारासार ।  <br>आपला आपणासि विचार । ठायीं पडे ॥ २८॥ <br></div>	<div class="oarth">विवेकाने पांचभौतिक सुष्टीसंबंधी सायसारविचार केला की आपण कोण याची जाणीव आपल्याला होऊ लागते. (२८) <br></div><br clear="left">
<div class="movi">आपण कल्पिलें मीपण । मीपण शोधितां नुरे जाण ।  <br>मीपण गेलिया निर्गुण । आत्माचि स्वयें ॥ २९॥ <br></div>	<div class="oarth">आपण देह म्हणजे मी अशी कल्पना केली होती. पण आपण आपला शोध घेऊ लागलो की आपण म्हणजे देह नव्हे हे कळते. याप्रमाणे शोध करता करता मी म्हणजे मन नव्हे, बुद्धी नव्हे, असे करता करता मी च शिल्लक राहत नाही, मी जाऊन फक्त निर्गुण आत्मा तेवढा उरतो व तोच आपण असा अनुभव येतो. (२९) <br></div><br clear="left">
<div class="movi">झालिया तत्त्वांचें निरसन । निर्गुण आत्माचि आपण ।  <br>कां दाखवावें मीपण । तत्त्वनिरसनाउपरी ॥ ३०॥ <br></div>	<div class="oarth">तत्त्वांचे निरसन झाले की निर्गुण आत्या तोच आपण असा अनुभव येतो. म्हणून तत्त्वनिरसनानंतर मीपणा दाखविणार तरी कसा ? (३०) <br></div><br clear="left">
<div class="movi">तत्त्वांमध्यें मीपण गेलें । तरी निर्गुण सहजचि उरलें ।  <br>सोहंभावें प्रत्यया आलें । आत्मनिवेदन ॥ ३१॥ <br></div>	<div class="oarth">तत्त्वांमध्ये मी पण म्हणजे मी देह हे नाहीसे होऊन केवळ निर्गुण ब्रह्म तेवढेच साहजिक शिल्लक उरते. तोच मी म्हणजे सोहंभावाने तसा अनुभव आल्याने सहजच आत्मनिवेदन घडते. (३१) <br></div><br clear="left">
<div class="movi">आत्मनिवेदन होतां । देवभक्तांस ऐक्यता ।  <br>साचार भक्त विभक्तता । सांडूनि जाहला ॥ ३२॥ <br></div>	<div class="oarth">आत्मनिवेदन होताच देवाची- भक्ताची ऐक्यता झाली आणि विभक्तता जाऊन तो खराखुरा भक्त बनला. (३२) <br></div><br clear="left">
<div class="movi">निर्गुणासि नाहीं जन्ममरण । निर्गुणासि नाहीं पाप पुण्य ।  <br>निर्गुणीं अनन्य होतां आपण । मुक्त जाहला ॥ ३३॥ <br></div>	<div class="oarth">निर्गुणाला जन्ममरण नाही, निर्गुणाला पाप-पुण्य नाही. त्यामुळे निर्गुणाशी एकरूप होताच तो मुक्त होतो. (३३) <br></div><br clear="left">
<div class="movi">तत्त्वीं वेंटाळूनि घेतला । प्राणी संशयें गुंडाळला ।  <br>आपणास आपण भुलला । कोहं म्हणे ॥ ३४॥  <br></div>	<div class="oarth">जीव विनाशी तत्त्वांनी वेढलेला असतो, त्यामुळे तो संशयात गुरफटून जातो आणि म्हणून त्याला आपल्या स्वरूपाचा विसर पडून तो को म्हणजे मी कोण असे म्हणू लागतो. (३४) <br></div><br clear="left">
<div class="movi">तत्त्वीं गुंतला म्हणे कोहं । विवेकें पाहतां म्हणे सोहं ।  <br>अनन्य होतां अहं सोहं । मावळलीं ॥ ३५॥ <br></div>	<div class="oarth">तत्त्वांत ज्या वेळी गुंतलेला असतो तेव्हा ' कोऽह' म्हणजे ' मी कोण ' असे म्हणतो व विवेक उत्पन्न झाला की ' सोऽह ' म्हणजे ' मी तोच ' असे म्हणू लागतो आणि स्वस्वरूपानुभवाने जीव-ब्रह्मैक्य झाले म्हणजे तो अनन्य झाला की ' अहम् ' आणि ' सोऽह' दोन्ही मावळ्यात. (३५) <br></div><br clear="left">
<div class="movi">याउपरि उर्वरित । तेंचि स्वरूप संत ।  <br>देहीं असोनि देहातीत । जाणिजे ऐसा ॥ ३६॥ <br></div>	<div class="oarth">यानंतर जे शेष राहते तेच नित्य त्रिकाला- बाधित आत्म-स्वरूप होय. देही असून मग तो याप्रकारे देहातीत होतो. (३६) <br></div><br clear="left">
<div class="movi">संदेहवृत्ति ते न भंगे । म्हणोनि बोलिलेंच बोलावें लागे ॥ <br>आम्हांसि हें घडलें प्रसंगें । श्रोतीं क्षमा केली पाहिजे ॥ ३७॥ <br></div>	<div class="oarth">संदेह वृत्ती लवकर नष्ट होत नाही. म्हणून पूर्वी बोललेलेच परत बोलावे लागते, म्हणून श्रोत्यांनी क्षमा करावी. (३७)<br></div><br clear="left">
<div class="movi">हरिॐतत्सत् इति श्रीदासबोधे गुरुशिष्यसंवादे  <br>मायोद्भवनिरूपणं नाम तृतीयः समासः ॥ ३॥ <br></div>	<div class="oarth">इति श्रीवासबोधे गुरुशिष्यसवादे 'मायोद्‌भवनाम' समास तिसरा समाप्त.<br></div><br clear="left">

<p class="top"><a href="#top">GO TOP</a></p>

<p class="hdr3">समास चौथा  :  ब्रह्मनिरूपण    </p>

<p class="hdr3"> ॥ श्रीराम ॥  </p>

<div class="movi">कृतयुग सत्रा लक्ष अठ्ठावीस सहस्र । त्रेतायुग बारा लक्ष शाण्णव सहस्र ।  <br>द्वापरयुग आठ लक्ष चौसष्ट सहस्र । आतां कलियुग ऐका ॥ १॥ <br></div>	<div class="oarth">कृतयुग सतरा लक्ष अठ्ठावीस हजार वर्षांचे, त्रेतायुग बारा लक्ष शहल्याव हजार वर्षांचे, हापरयुग आठ लक्ष चौसष्ट हजार वर्षांचे असते. आता कलियुगासंबंधी ऐका. (१) <br></div><br clear="left">
<div class="movi">कलियुग चार लक्ष बत्तीस सहस्र । चतुर्युगें त्रेचाळीस लक्ष वीस सहस्र ।  <br>ऐशीं चतुर्युगें सहस्र । तो ब्रह्मयाचा एक दिवस ॥ २॥ <br></div>	<div class="oarth">कलियुग चार लक्ष बत्तीस हजार वर्षांचे असते. चारी युगे मिळून कालगणना त्रेचाळीस लक्ष वीस हजार वर्षे होते. अशी चार युगे हजार वेळा झाली की, ब्रह्मदेवाचा एक दिवस होतो. (२) <br></div><br clear="left">
<div class="movi">ऐसे ब्रह्मे सहस्र देखा । तेव्हां विष्णूची एक घटिका ।  <br>विष्णू सहस्र होतां ऐका । पळ एक ईश्वराचें ॥ ३॥ <br></div>	<div class="oarth">अशी ब्रह्मदेवाची हजार वर्षे म्हणजे विष्णूची एक घटका होते. विष्णूची हजार वर्षे म्हणजे ईश्वराचे एक पळ होते. (३) <br></div><br clear="left">
<div class="movi">ईश्वर जाय सहस्र वेळ । तैं शक्तीचें अर्ध पळ ।  <br>ऐशी संख्या बोलिली सकळ । शास्त्रांतरीं ॥ ४॥ <br></div>	<div class="oarth">ईश्वराची हजार वर्षे म्हणजे शक्तीचे अर्ध पळ होते. शास्त्रांमध्ये याप्रकारे कालगणना सांगितली आहे. (४) <br></div><br clear="left">
<div class="movi">चतुर्युगसहस्राणि दिनमेकंपितामहम् ।  <br>पितामहसहस्राणि विष्णोर्घटिकमेव च ॥ <br></div>	<div class="oarth"><br></div><br clear="left">
<div class="movi">विष्णोरेकः सहस्राणि पलमेकं महेश्वरम् ।  <br>महेश्वरसहस्राणि शक्तेरर्धं पलं भवेत् ॥ <br></div>	<div class="oarth"><br></div><br clear="left">
<div class="movi">ऐशा अनन्त शक्ती होती । अनंत रचना होती जाती ।  <br>तरी अखंड खंडेना स्थिति । परब्रह्माची ॥ ५॥ <br></div>	<div class="oarth">अशा अनंत शक्ती असतात आणि अनंत ब्रह्मांडरचना होतात आणि जातात. पण परब्रह्माची अखंड स्थिती कधी खंडित होत नाही. (५) <br></div><br clear="left">
<div class="movi">परब्रह्मासि कैंची स्थिती । परी ही बोलावयाची रीती ।  <br>वेदश्रुती नेति नेति म्हणती । परब्रह्मीं ॥ ६॥ <br></div>	<div class="oarth">परब्रह्माची कसली आली आहे स्थिती ? पण ही बोलण्याची एक रीत आहे. वेद आणि सुतीही नेति नेति म्हणून परब्रह्माचे वर्णन करतात. (६) <br></div><br clear="left">
<div class="movi">चार सहस्र सातशें साठी । इतुकी कलियुगाची राहाटी ।  <br>उरल्या कलियुगाची गोष्टी । ऐसी असे ॥ ७॥ <br></div>	<div class="oarth">चार हजार सातशे साठ वर्षे इतका काळ चालू कलियुगातील गेला आहे. (म्हणजे शके १५८१ मध्ये श्रीदासबोधरचना झाली असावी.) उरलेल्या कलियुगाच्या काळासंबंधीचा विचार आता ऐका. (७) <br></div><br clear="left">
<div class="movi">चार लक्ष सत्तावीस सहस्र । दोनशें चाळीस संवत्सर ।  <br>पुढें अन्योन्य वर्णसंकर । होणार आहे ॥ ८॥ <br></div>	<div class="oarth">कलियुगाची चार लक्ष सत्तावीस हजार दोनशे चाळीस वर्षे अद्यापि शिल्लक आहेत. यापुढे येणाऱ्या काळात एकमेकांत वर्णसंकर होणार आहे. (८) <br></div><br clear="left">
<div class="movi">ऐसें रचलें चराचर । येथें एकाहूनि एक थोर ।  <br>पाहतां येथींचा विचार । अंत न लगे ॥ ९॥ <br></div>	<div class="oarth">याप्रमाणे सर्व चराचराची रचना झाली आहे. येथे एकाहून एक श्रेष्ठ आहेत. येथला विचार हा असा पाहू लागले असता त्याचा अंत लागत नाही. (९) <br></div><br clear="left">
<div class="movi">एक म्हणती विष्णु थोर । एक म्हणती रुद्र थोर ।  <br>एक म्हणती शक्ति थोर । सकळांमध्यें ॥ १०॥ <br></div>	<div class="oarth">एक म्हणतात, विष्णू थोर आहे. कुणी म्हणतात रुद्र थोर आहे, तर कुणी म्हणतात, सगळ्यांच्या मध्ये शक्ती थोर आहे. (१०)<br></div><br clear="left">
<div class="movi">ऐसे आपुलालेपरी बोलती । परंतु अवघेंचि नासेल कल्पांतीं ।  <br>यद्दृष्टं तन्नष्टं हें श्रुति । बोलतसे ॥ ११॥ <br></div>	<div class="oarth">असे आपापल्या परीने म्हणतात. परंतु कल्पानी सर्वच नाश पावते. यद् इष्ट तर नाम असे धुती सांगते. (११) <br></div><br clear="left">
<div class="movi">आपुलाली उपासना । अभिमान लागला जनां ।  <br>याचा निश्चयो निवडेना । साधुविण ॥ १२॥ <br></div>	<div class="oarth">सर्व लोकांना आपापल्या उपासनेचा अभिमान असतो. साधूशिवाय या विषयींचा निर्णय होऊ शकत नाही. (१२) <br></div><br clear="left">
<div class="movi">साधु निश्चयो करिती एक । आत्मा सर्वत्र व्यापक ।  <br>येर हें अवघेंचि मायिक । चराचर ॥ १३॥ <br></div>	<div class="oarth">अवघे चराचर हे मायिक आहे. आत्माच एक सर्वव्यापक आहे, असा निश्चय साधू करतात. (१३) <br></div><br clear="left">
<div class="movi">चित्रीं लिहिली सेना । त्यांत कोण थोर कोण साना ।  <br>हें कां तुम्ही विचाराना । आपुलें ठायीं ॥ १४॥ <br></div>	<div class="oarth">सैन्याचे चित्र रेखाटलेले आहे, तर त्यात कोण थोर आणि कोण लहान याचा तुम्ही आपल्याशीच विचार करावा. (१४) <br></div><br clear="left">
<div class="movi">स्वप्नीं उदंड देखिलें । लहान थोरही कल्पिलें ।  <br>परंतु जागें झालिया झालें । कैसें पहा ॥ १५॥ <br></div>	<div class="oarth">स्वप्नात अनेक दृश्ये पाहिली. त्यात कुणी लहान, कुणी थोर अशी कल्पनाही केली. पण जागे झाल्यावर काय होते, याचा जस विचार कस. (१५) <br></div><br clear="left">
<div class="movi">पाहतां जागृतीचा विचार । कैंचें लहान कैंचें थोर ।  <br>झाला अवघाचि विचार । स्वप्नरचनेचा ॥ १६॥ <br></div>	<div class="oarth">जागृत झाल्यावर विचार केला की, कळून येते की, तेथे कुणी लहान नसतो किंवा कुणी थोरही नसतो. स्वतःच्या कल्पनेमुळे सगळा स्वप्नविस्तार दिसत असतो. (१६) <br></div><br clear="left">
<div class="movi">अवघाचि मायिक विचार । कैंचें लहान कैंचें थोर ।  <br>लहानथोराचा हा निर्धार । जाणती ज्ञानी ॥ १७॥ <br></div>	<div class="oarth">कुणाला थोर ठरवायचे किंवा लहान म्हणायचे हा सगळा मायेचा प्रभाव असतो. ज्ञानी लोक असतात तेच लहानथोराचा निर्णय करू शकतात. (१७) <br></div><br clear="left">
<div class="movi">जो जन्मास प्राणी आला । तो मी थोर म्हणतचि मेला ।  <br>परी याचा विचार पाहिला । पाहिजे श्रेष्ठीं ॥ १८॥ <br></div>	<div class="oarth">जो जन्मास येऊन स्वतःला थोर समजतो, तो जिवंत असून मेल्यासारखाच समजावा. श्रेष्ठ पुरुषांनी याचा विचार केला पाहिजे. (१८) <br></div><br clear="left">
<div class="movi">जयां झालें आत्मज्ञान । तेचि थोर महाजन ।  <br>वेद शास्त्रें पुराण । साधु संत बोलिले ॥ १९॥ <br></div>	<div class="oarth">ज्याला आत्मज्ञान झाले असेल तोच खस थोर महात्मा होय. वेद, शास्त्रे, पुसणे व साधू-संतांचे असे मत आहे. (१९) <br></div><br clear="left">
<div class="movi">एवं सकळांमध्यें थोर । तो एकचि परमेश्वर ।  <br>तयामध्यें हरिहर । होती जाती ॥ २०॥  <br></div>	<div class="oarth">थोडक्यात असे म्हणता येईल की, एक परमेश्वरच सर्वांत थोर आहे. हरिहर इत्यादी त्याच्याच ठिकाणी उत्पन्न होतात आणि लय पावतात. (२०) <br></div><br clear="left">
<div class="movi">तो निर्गुण निराकार । तेथें नाहीं उत्पत्ति स्थिति संहार ।  <br>स्थानमानांचा विचार । ऐलिकडे ॥ २१॥  <br></div>	<div class="oarth">तो परमेश्वर खरे तर निर्गुण-निसकार आहे. त्याचे ठिकाणी उत्पत्ती, विस्तार वगैरे काहीच नाही. स्थलकालाचा, आकाराचा विचार अगदी अलीकडचा आहे. (२१) <br></div><br clear="left">
<div class="movi">नांव रूप स्थान मान । हा तों अवघाचि अनुमान ।  <br>तथापि होईल निदान । ब्रह्मप्रळयीं ॥ २२॥ <br></div>	<div class="oarth">नाम, रूप, स्थल आकार काल ह्या सर्व अनुमानाच्या गोष्टी असतात. ब्रह्मप्रलयाच्या वेळी याचा निश्चित निर्णय होईल. (२२) <br></div><br clear="left">
<div class="movi">ब्रह्म प्रळयावेगळें । ब्रह्म नामरूपावेगळें ।  <br>ब्रह्म कोणा एक्या काळें । जैसें तैसें ॥ २३॥ <br></div>	<div class="oarth">ब्रह्म हे नामरूपाहून निराळे, प्रलयावेगळे असते. कुठल्याही काळी ब्रह्म जसेच्या तसेच असते. (२३) <br></div><br clear="left">
<div class="movi">करिती ब्रह्मनिरूपण । जाणती ब्रह्म संपूर्ण ।  <br>तेचि जाणावे ब्राह्मण । ब्रह्मविद ॥ २४॥ <br></div>	<div class="oarth">जे ब्रह्मनिरूपण करतात, संपूर्ण ब्रह्माला ऐक्यरूपे, अनुभवरूपाने जाणतात, त्या ब्रह्मज्ञानी पुरुषांनाच ब्राह्मण समजावे. (२४)<br></div><br clear="left">
<div class="movi">हरिः ॐ तत्सत् इति श्रीदासबोधे गुरुशिष्यसंवादे  <br> ब्रह्मनिरूपणं नाम चतुर्थः समासः ॥ ४॥ <br></div>	<div class="oarth">इति श्रीदासवोधे गुरूशिन्यसंवादे 'ब्रह्मनिरूपणनाम' समास चौथा समाप्त.<br></div><br clear="left">

<p class="top"><a href="#top">GO TOP</a></p>

<p class="hdr3">समास पाचवा  :  मायाब्रह्मनिरूपण   </p>

<p class="hdr3"> ॥ श्रीराम ॥  </p>

<div class="movi">श्रोते पुसती ऐसें । मायाब्रह्म तें कैसें ।  <br>श्रोत्या वक्त्या चे मिषें । निरूपण ऐका ॥ १॥ <br></div>	<div class="oarth">श्रोते विचारतात की, माया कशी असते ? ब्रह्म कसे असते ? श्रीसमर्थ म्हणतात की, श्रोते-वक्यांच्या संवादाच्या निमित्ताने निरूपण ऐकावे. (१) <br></div><br clear="left">
<div class="movi">ब्रह्म निर्गुण निराकार । माया सगुण साकार ।  <br>ब्रह्मासि नाहीं पारावार । मायेसि आहे ॥ २॥ <br></div>	<div class="oarth">ब्रह्म हेनिर्गुण निराकार आहे, तरमाया ही सगुण साकार आहे. ब्रह्माला मर्यादा, अंत नाही. मायेला अंत आहे. (२) <br></div><br clear="left">
<div class="movi">ब्रह्म निर्मळ निश्चळ । माया चंचळ चपळ ।  <br>ब्रह्म निरुपाधि केवळ । माया उपाधिरूप ॥ ३॥ <br></div>	<div class="oarth">ब्रह्म निर्मळ निश्चळ आहे, तर माया चंचळ असून चपळ आहे. ब्रह्म केवळ निरुपाधिक आहे, तर माया उपाधिरूप आहे. (३) <br></div><br clear="left">
<div class="movi">माया दिसे ब्रह्म दिसेना । माया भासे ब्रह्म भासेना ।  <br>माया नासे ब्रह्म नासेना । कल्पांतकाळीं ॥ ४॥ <br></div>	<div class="oarth">माया दिसते, ब्रह्म दिसत नाही. माया भासते, ब्रह्म भासत नाही. माया नाश पावते, ब्रह्म कल्पान्ताचे वेळीही नाश पावत नाही. (४) <br></div><br clear="left">
<div class="movi">माया रचे ब्रह्म रचेना । माया खचे ब्रह्म खचेना ।  <br>माया रुचे ब्रह्म रुचेना । अज्ञानासी ॥ ५॥ <br></div>	<div class="oarth">माया रचली जाते, ब्रह्म रचले जाऊ शकत नाही. माया नष्ट होते. ब्रह्म नाश पावत नाही. अज्ञानी माणसाला माया गोड वाटते, त्याला ब्रह्म रुचत नाही. (५) <br></div><br clear="left">
<div class="movi">माया उपजे ब्रह्म उपजेना । माया मरे ब्रह्म मरेना ।  <br>माया धरे ब्रह्म धरेना । धारणेसी ॥ ६॥ <br></div>	<div class="oarth">माया उपजते, ब्रह्म उपजत नाही. माया मरते, ब्रह्म मरत नाही. मायेची धारणा करता येते, ब्रह्माची धारणा करता येत नाही. (६) <br></div><br clear="left">
<div class="movi">माया फुटे ब्रह्म फुटेना । माया तुटे ब्रह्म तुटेना ।  <br>माया विटे ब्रह्म विटेना । अविट तें ॥ ७॥ <br></div>	<div class="oarth">माया फुटते. ब्रह्म फुटत नाही. माया तुटते, ब्रह्म तुटत नाही. माया विटते, ब्रह्म अविनाशी असल्याने ते विटत नाही. (७) <br></div><br clear="left">
<div class="movi">माया विकारी ब्रह्म निर्विकारी । माया सर्व करी ब्रह्म कांहींच न करी ।  <br>माया नाना रूपें धरी । ब्रह्म तें अरूप ॥ ८॥ <br></div>	<div class="oarth">माया विकारी आहे, तर ब्रह्म निर्विकारी आहे. मायाच सर्व काही करते. ब्रह्म काहीच करत नाही. माया नाना रूपे धारण करते, तर ब्रह्म हे अरूप आहे. (८) <br></div><br clear="left">
<div class="movi">माया पंचभौतिक अनेक । ब्रह्म तें शाश्वत एक ।  <br>मायाब्रह्माचा विवेक । विवेकी जाणती ॥ ९॥ <br></div>	<div class="oarth">माया पांचभौतिक असून अनेक रूपे धारण करते व अशाश्वत असते. तर ब्रह्म एकच असून ते शाश्वत असते. विवेकी लोकच मायाब्रह्माचा विवेक जाणतात. (९) <br></div><br clear="left">
<div class="movi">माया लहान ब्रह्म थोर । माया असार ब्रह्म सार ।  <br>माया अर्ति पारावार । ब्रह्मासि नाहीं ॥ १०॥ <br></div>	<div class="oarth">माया लहान आहे, तर ब्रह्म थोर आहे. माया असार तर ब्रह्म सार आहे. माया अलीकडे आहे, तर ब्रह्माला शेवटच नाही. (१०) <br></div><br clear="left">
<div class="movi">सकळ माया विस्तारली । ब्रह्मस्थिति आच्छादिली ।  <br>परी ते निवडून घेतली । साधुजनीं ॥ ११॥ <br></div>	<div class="oarth">माया विस्तार पावल्यामुळे तिने ब्रह्माला झाकून टकले आहे. संत असतात, ते त्या झाकल्या गेलेल्या ब्रह्मस्थितीला निवडून घेतात. (११) <br></div><br clear="left">
<div class="movi">गोंडाळ सांडून नीर घेइजे । नीर सांडून क्षीर सेविजे ।  <br>माया सांडून अनुभविजे । परब्रह्म तैसें ॥ १२॥ <br></div>	<div class="oarth">शेवाळदूर सारून पाणी घ्यावे किंवा नीरक्षीरमिश्रणातून नीरसांडून दूध सेवन करावे. तसे माया सांडून ब्रह्म अनुभवावे लागते. (१२) <br></div><br clear="left">
<div class="movi">ब्रह्म आकाशा ऐसें निवळ । माया वसुंधरा डहुळ ।  <br>ब्रह्म सूक्ष्म केवळ । माया स्थूळरूप ॥ १३॥ <br></div>	<div class="oarth">ब्रह्म आकाशासारखे निर्मळ आहे. माया वसुंधरेसारखी गढूळ असते. ब्रह्म अत्यंत सूक्ष्म, तर माया स्थूलरूप असते. (१३)<br></div><br clear="left">
<div class="movi">ब्रह्म तें अप्रत्यक्ष असे । माया ते प्रत्यक्ष दिसे ।  <br>ब्रह्म तें समचि असे । माया ते विषमरूप ॥ १४॥ <br></div>	<div class="oarth">ब्रह्म अप्रत्यक्ष असते, माया प्रत्यक्ष दिसून येते. ब्रह्म समच असते, तर माया विषमरूपी असते. (१४) <br></div><br clear="left">
<div class="movi">माया लक्ष्य ब्रह्म अलक्ष्य । माया साक्ष ब्रह्म असाक्ष ।  <br>मायेमध्यें दोन्ही पक्ष । ब्रह्मीं पक्षचि नाहीं ॥ १५॥ <br></div>	<div class="oarth">माया लक्ष्य आहे, तर ब्रह्म अलक्ष्म आहे. माया साध्य आहे, तर ब्रह्म असाध्य आहे. मायेमध्ये मी व तू असे दोन पक्ष आहेत, तर ब्रह्म हे अपक्ष आहे. (१५) <br></div><br clear="left">
<div class="movi">माया पूर्वपक्ष ब्रह्म सिद्धांत । माया असत् ब्रह्म सत् ।  <br>ब्रह्मासि नाहीं करणें हित । मायेसि आहे ॥ १६॥ <br></div>	<div class="oarth">माया पूर्वपक्ष म्हणजे मिथ्या आहे, तर ब्रह्म सिद्धांत आहे. माया अनित्य आहे, तर ब्रह्म नित्य आहे. ब्रह्माला हेतू नाही, कर्म नाही, तर माया हेतुयुक्त व कर्ममय आहे. (१६) <br></div><br clear="left">
<div class="movi">ब्रह्म अखंड घनदाट । माया पंचभौतिक पोंचट ।  <br>ब्रह्म तें निरंतर निघोट । माया ते जुनी जर्जरी ॥ १७॥ <br></div>	<div class="oarth">ब्रह्म अखंड ओतप्रोत आहे, तर माया पांचभौतिक आणि पोकळ आहे. ब्रह्म हे निरंतर परिपूर्ण आहे तर माया जुनी, जर्जर आहे. (१७) <br></div><br clear="left">
<div class="movi">माया घडे ब्रह्म घडेना । माया पडे ब्रह्म पडेना ।  <br>माया विघडे ब्रह्म विघडेना । जैसें तैसें ॥ १८॥ <br></div>	<div class="oarth">माया घडवली जाते, ते घडवले जात नाही. माया पडते, ब्रह्म पडत नाही. माया बाधित होते, ब्रह्म बाधित होत नाही. ते जसेच्या तसेच असते. (१८) <br></div><br clear="left">
<div class="movi">ब्रह्म असतचि असे । माया निरसितांच निरसे ।  <br>ब्रह्मास कल्पांत नसे । मायेसि असे ॥ १९॥ <br></div>	<div class="oarth">ब्रह्म नेहमीच असते. मायेचे निरसन केले असता ती नाहीशी होते. ब्रह्माला कल्पान नाही, मायेला कल्पानं आहे. (१९) <br></div><br clear="left">
<div class="movi">माया कठिण ब्रह्म कोमळ । माया अल्प ब्रह्म विशाळ ।  <br>माया नसे सर्वकाळ । ब्रह्मचि असे ॥ २०॥ <br></div>	<div class="oarth">माया कठीण तर ब्रह्म अत्यंत कोमल, माया अल्प तर ब्रह्म विशाल आहे. माया नाशिवंत आहे, तर ब्रह्म सर्वकाळ असते. (२०) <br></div><br clear="left">
<div class="movi">वस्तु नव्हे बोलिजे ऐशी । माया जैशी बोलिजे तैशी ।  <br>काळ पावेना वस्तूसी । मायेसी झडपी ॥ २१॥ <br></div>	<div class="oarth">ब्रह्म हे वाणीने वर्णन करता येण्याजोगे नाही, तर मायेचे जसे वर्णन करावे तशी ती असते. काळ मायेवर झडप घालतो, तर तो ब्रह्मास स्पर्शही करू शकत नाही. (२१) <br></div><br clear="left">
<div class="movi">नाना रूप नाना रंग । तितुका मायेचा प्रसंग ।  <br>माया भंगे ब्रह्म अभंग । जैसें तैसें ॥ २२॥ <br></div>	<div class="oarth">नाना रूपे, नाना रंग हा सर्व मायेचा विलास आहे. माया नष्ट होते, ब्रह्म हे जसेच्या तसे अभंग राहते. (२२) <br></div><br clear="left">
<div class="movi">आतां असो हा विस्तार । चालत जातें सचराचर ।  <br>तितुकी माया परमेश्वर । सबाह्य अभ्यंतरीं ॥ २३॥ <br></div>	<div class="oarth">असो. आता हा विस्तार पुरे झाला. या जगात जे काही चराचर निर्माण होते व नष्ट होते तितकी सर्व माया आहे. परमेश्वर हा सबाह्य अभ्यंतरी व्यापून असतो. (२३) <br></div><br clear="left">
<div class="movi">सकळ उपाधींवेगळा । तो परमात्मा निराळा ।  <br>जळीं असोन नातळे जळा । आकाश जैसें ॥ २४॥ <br></div>	<div class="oarth">जळात असूनही आकाश जसे जळाला स्पर्शतही नाही, तसे सबाह्य अभ्यतरी असूनही परमात्मा हा सर्व उपाधीपासून निराळा असतो. (२४) <br></div><br clear="left">
<div class="movi">मायाब्रह्मांचें विवरण । करितां चुके जन्ममरण ।  <br>संतांसि गेलिया शरण । मोक्ष लाभे ॥ २५॥ <br></div>	<div class="oarth">मायाब्रह्माचे विवरण केल्याने जन्ममरणाच्या चक्रातून सुटका होते. संतांना शरण गेले की, मोक्ष लाभतो. (२५) <br></div><br clear="left">
<div class="movi">अरे या संतांचा महिमा । बोलावया नाहीं सीमा ।  <br>जयांचेनि जगदात्मा । अंतरींच होय ॥ २६॥ <br></div>	<div class="oarth">ज्यांच्यामुळे प्रत्यक्ष जगदात्मा हृदयीच प्रकट होतो, त्या संतांचा महिमा अपार आणि अवर्णनीय आहे. (२६)<br></div><br clear="left">
<div class="movi">हरिॐतत्सत् इति श्रीदासबोधे गुरुशिष्यसंवादे  <br>मायाब्रह्मनिरूपणं नाम पंचमः समासः ॥ ५॥ <br></div>	<div class="oarth">इति श्रीदासबोधे गुरुशिष्यसंवादे 'मायाब्रह्मनिरूपणनाम' समास पाचवा समाप्त.<br></div><br clear="left">

<p class="top"><a href="#top">GO TOP</a></p>

<p class="hdr3">समास सहावा  : सृष्टीकथन    </p>

<p class="hdr3"> ॥ श्रीराम ॥  </p>

<div class="movi">सृष्टीपूर्वींच ब्रह्म असे । तेथें सृष्टि मुळींच नसे ।  <br>आतां सृष्टि दिसत असे । ते सत्य कीं मिथ्या ॥ १॥ <br></div>	<div class="oarth">वृष्टी निर्माण होण्यापूर्वी ब्रह्म असते. त्यावेळी वृष्टीचा मागमूसही नसतो. आता वृष्टी दिसते आहे, मग ती सत्य आहे की मिथ्या आहे. (१) <br></div><br clear="left">
<div class="movi">तुम्ही सर्वज्ञ गोसावी । माझी आशंका फेडावी ।  <br>ऐसा श्रोता विनवी । वक्तयासी ॥ २॥  <br></div>	<div class="oarth">आपण सर्वज्ञ आहात, स्वामी आहात, तेव्हा माझ्या या शंकेचे निरसन करावे, अशी श्रोत्याने वक्याला विनंती केली. (२) <br></div><br clear="left">
<div class="movi">आतां ऐका प्रत्युत्तर । कथेसि व्हावें तत्पर ।  <br>वक्ता सर्वज्ञ उदार । बोलता जाहला ॥ ३॥ <br></div>	<div class="oarth">त्यावर सर्वज्ञ आणि उदार वक्ता म्हणाला की, कथेला तत्यर होऊन, सावध होऊन या प्रश्नाचे उत्तर आता ऐका. (३) <br></div><br clear="left">
<div class="movi">जीवभूतः सनातनः । ऐसें गीतेचें वचन ।  <br>येणें वाक्यें सत्यपण । सृष्टीस आलें ॥ ४॥ <br></div>	<div class="oarth">'जीवभूतः सनातनः' असे गीतेचे वचन आहे. या वाक्यामुळे वृष्टीला सत्यत्व प्रास झाले आहे. (४) <br></div><br clear="left">
<div class="movi">यद्दृष्टं तन्नष्टं येणें- । वाक्यें सृष्टि मिथ्यापणें ।  <br>सत्य मिथ्या ऐसें कोणें । निवडावें ॥ ५॥ <br></div>	<div class="oarth">'यद् दृष्टं तन्नष्टं' असेही शास्त्रवचन आहे. त्यायोगे वृष्टी मिथ्या आहे असे ठरते. तेव्हा वृष्टी सत्य आहे की मिथ्या आहे याचा निवाडा कोणी करावा ? (५) <br></div><br clear="left">
<div class="movi">सत्य म्हणों तरी नासे । मिथ्या म्हणों तरी दिसे ।  <br>आतां जैसें आहे तैसें । बोलिजेल ॥ ६॥ <br></div>	<div class="oarth">सृष्टीला सत्य म्हणावे तर तिचा नाश होतो आणि मिथ्या आहे असे म्हणावे तर ती दिसते. म्हणून आता ती जशी आहे तशी सांगतो. (६) <br></div><br clear="left">
<div class="movi">सृष्टीमध्यें बहु जन । अज्ञान आणि सज्ञान ।  <br>म्हणोनियां समाधान । होत नाहीं ॥ ७॥ <br></div>	<div class="oarth">या वृष्टीमध्ये अनेक लोक आहेत. त्यांतील काही सज्ञान आहेत, तर काही अज्ञान आहेत. म्हणून त्यांच्या मतांमध्ये भेद असतो व त्यामुळे समाधान होत नाही. (७) <br></div><br clear="left">
<div class="movi">ऐका अज्ञानाचें मत । सृष्टि आहे ते शाश्वत ।  <br>देव धर्म तीर्थ व्रत । सत्यचि आहे ॥ ८॥ <br></div>	<div class="oarth">अज्ञानी लोकांचे काय मत आहे ते ऐका. ते म्हणतात की, वृष्टी शाश्वत आहे. देव, धर्म, तीर्थ, व्रत इत्यादी सर्व सत्यच आहे. (८) <br></div><br clear="left">
<div class="movi">बोले सर्वज्ञांचा राजा । मूर्खस्य प्रतिमापूजा ।  <br>ब्रह्मप्रळयाच्या पैजा । घालूं पाहे ॥ ९॥ <br></div>	<div class="oarth">त्यावर सर्वज्ञांचा बजा म्हणतो की, ' मूर्खस्य प्रतिमापूजा ' म्हणजे मूर्ख आणि अज्ञानी असतात त्यांच्यासाठी मूर्तिपूजा असते. वृष्टीचा प्रलय झाला तरी जे उरते ते ब्रह्म होय, असे स्वानुभवाने तो पैजेवर म्हणू लागतो. (९) <br></div><br clear="left">
<div class="movi">तंव बोले तो अज्ञान । तरी कां करिसी संध्या स्नान ।  <br>गुरुभजन तीर्थाटन । कासया करावें ॥ १०॥ <br></div>	<div class="oarth">मग त्यावर अज्ञानी मनुष्य म्हणतो की, असे जर आहे, तर तू संध्याखान, गुरुभजन, तीर्थाटन करीत कशाला फिरतोस ? (१०) <br></div><br clear="left">
<div class="movi">तीर्थे तीर्थे निर्मलं ब्रह्मवृन्दम् । वृन्दे वृन्दे तत्त्वचिन्तानुवादः ।  <br>वादे वादे जायते तत्त्वबोधः । बोधे बोधे भासते चन्द्रचूडः ॥ १॥ <br></div>	<div class="oarth">श्लोक अर्थ-निरनिराळ्या तीर्थांमध्ये पवित्र ब्राह्मणांचे समुदाय असतात. त्यांत तत्त्वज्ञानाची चर्चा चालते. त्या चर्चेतून तत्त्वबोध होतो, ज्ञानाचा निश्चय होतो. त्या निश्चयातून शंकरांचे ज्ञान प्राप्त होते. <br></div><br clear="left">
<div class="movi">ऐसें चन्द्रचूडाचें वचन । सद्गुरूचें उपासन ।  <br>गुरुगीतानिरूपण । बोलिलें हरें ॥ ११॥ <br></div>	<div class="oarth">ज्ञानी उत्तर देत आहे की, गुरुगीतेच्या निरूपणात शंकराचे वचन आहे की, सदुरूची उपासना करावी. (११)<br></div><br clear="left">
<div class="movi">गुरूसि कैसें भजावें । आधीं तयासि ओळखावें ।  <br>त्याचें समाधान घ्यावें । विवेकें स्वयें ॥ १२॥ <br></div>	<div class="oarth">सदुरूची उपासना, भजन कसे करावे ? तर प्रथम सदुरूला ओळखावे व मग त्यांनी स्वात्मानुभवाने जे समाधान प्राप्त केलेले असते ते आपण स्वतःही विवेकाच्या योगे प्रास करून घ्यावे. (१२) <br></div><br clear="left">
<div class="movi">ब्रह्मानन्दं परमसुखदं केवलं ज्ञानमूर्तिम् <br>द्वन्द्वातीतं गगनसदृशं तत्त्वमस्यादिलक्ष्यम् ।  <br>एकं नित्यं विमलमचलं सर्वधीसाक्षिभूतम् <br>भावातीतं त्रिगुणरहितं सद्गुरुं तं नमामि ॥ १॥ <br></div>	<div class="oarth">श्लोक अर्थ - सद्‌गुरू ब्रह्मानंदस्वरूपच असतात. ते परम सुख देतात. ते केवळ ज्ञानमूर्तीच असतात. ते द्वंद्वातीत असतात. ते आकाशासारखे असतात. ते ' तत्त्वमसि ' याचा साक्षात् अनुभव घेतलेले असतात. ते एकरूप, नित्य, निर्मल, पवित्र आणि अचल असतात. सर्वांच्या हृदयात साक्षीरूपाने राहतात व भावातीत, त्रिगुणरहित असतात. अशा सदुरूंना मी नमस्कार करतो.<br></div><br clear="left">
<div class="movi">गुरुगीतेचें वचन । ऐसें सद्गुरूचें ध्यान ।  <br>तेथें सृष्टि मिथ्या भान । उरेल कैंचें ॥ १३॥ <br></div>	<div class="oarth">हे गुरुगीतेतील वचन असून त्यात याप्रमाणे सदुरूचे ध्यान वर्णिले आहे. अशा प्रकारे सदुरूंचे ध्यान केले असता वृष्टी मिथ्या आहे हे भान तरी कसे उरणार ? (१३) <br></div><br clear="left">
<div class="movi">ऐसें सज्ञान बोलिला । सद्गुरु तो ओळखिला ।  <br>सृष्टि मिथ्या ऐसा केला । निश्चितार्थ ॥ १४॥ <br></div>	<div class="oarth">सज्ञानाने याप्रमाणे उत्तर दिले. त्याने सदुरूचे स्वरूप जाणले आणि वृष्टी मिथ्या आहे असा निश्चित अर्थ केला. (१४) <br></div><br clear="left">
<div class="movi">श्रोता ऐसें न मानी कदा । अधिक उठिला विवादा ।  <br>म्हणे कैसा रे गोविंदा । अज्ञान म्हणतोसी ॥ १५॥ <br></div>	<div class="oarth">श्रोत्याला हे वचन मान्य होईना. तो वादविवादास अधिकच प्रवृत्त झाला आणि म्हणू लागला की, श्रीकृष्णाला तू अज्ञानी कसा रे म्हणतोस ? (१५) <br></div><br clear="left">
<div class="movi">जीवभूतः सनातनः । ऐसें गीतेचें वचन ।  <br>तयासि तूं अज्ञान । म्हणतोसि कैसा ॥ १६॥ <br></div>	<div class="oarth">'जीवभूतः सनातन: ' असे गीतेचे वचन आणि गीता भगवातू श्रीकृष्णांनी सांगितली आहे, त्यांना तू अज्ञानी कसा म्हणतोस ? (१६) <br></div><br clear="left">
<div class="movi">ऐसा श्रोता आक्षेप करी । विषाद मानिला अंतरीं ।  <br>याचें प्रत्युत्तर चतुरीं । सावध परिसावें ॥ १७॥ <br></div>	<div class="oarth">श्रोत्याने असा आक्षेप घेतला व तो मनामध्ये दुःख करू लागला. आता चतुर श्रोत्यांनी या आक्षेपाचे उत्तर सावध होऊन ऐकावे. (१७) <br></div><br clear="left">
<div class="movi">गीतेंत बोलिला गोविंद । त्याचा न कळे तुज भेद ।  <br>म्हणोनियां व्यर्थ खेद । वाहतोसि ॥ १८॥ <br></div>	<div class="oarth">गीतेमध्ये श्रीकृष्णाने जे काही सांगितले, त्याचा अर्थ तुला कळला नाही, म्हणून तू उगीचच दुःख करीत आहेस. (१८) <br></div><br clear="left">
<div class="movi">अश्वत्थः सर्ववृक्षाणां । <br>माझी विभूती पिंपळ । म्हणोनि बोलिला गोपाळ ।  <br>वृक्ष तोडितां तत्काळ । तुटत आहे ॥ १९॥ <br></div>	<div class="oarth">गीतेत श्रीकृष्णांनी म्हटले आहे की, ' सर्व वृक्षांत पिंपळ' ही माझी विभूती आहे. पण पिंपळ तोडला तर तो तत्काळ तुटतो. (१९) <br></div><br clear="left">
<div class="movi">नैनं छिंदंति शस्त्राणि नैनं दहति पावकः ।  <br>न चैनं क्लेदयन्त्यापो न शोषयति मारुतः ॥ १॥ <br></div>	<div class="oarth">श्लोकार्थ - याला शस्त्रे तोडू शकत नाहीत, अग्नी जाळीत नाही, पाणी भिजवू शकत नाही, आणि वायू याला सुकवू शकत नाही. (१) <br></div><br clear="left">
<div class="movi">शस्त्रांचेनि तुटेना । अग्नीचेनि जळेना ।  <br>उदकामध्यें कालवेना । स्वरूप माझें ॥ २०॥ <br></div>	<div class="oarth">श्रीकृष्ण सांगतात की, माझे स्वरूप असे आहे की, ते शस्त्राने तुटत नाही, अग्नी त्याला जाळू शकत नाही. पाण्याने ते कालवता येत नाही. (२०) <br></div><br clear="left">
<div class="movi">पिंपळ तुटे शस्त्रानें । पिंपळ जळे पावकानें ।  <br>पिंपळ कालवे उदकानें । नाशवंत ॥ २१॥ <br></div>	<div class="oarth">पिंपळ तर शस्त्राने तुटतो, अग्नीने जळतो, पिंपळ पाण्याने कालवता येतो, तो नाशिवंत असतो. (२१)<br></div><br clear="left">
<div class="movi">तुटे जळे बुडे उडे । आतां ऐक्य कैसें घडे ।  <br>म्हणोनि हें उजेडे । सद्गुरुमुखें ॥ २२॥ <br></div>	<div class="oarth">पिंपळ तुटतो, जळतो, बुडतो, उडतो. आता या दोन वाक्यांचा समन्वय कसा घालायचा ? सदुरूंच्या मुखाने श्रवण घडले की, मगच यावर प्रकाश पडतो. (२२) <br></div><br clear="left">
<div class="movi">इन्द्रियाणां मनश्चास्मि' । कृष्ण म्हणे मन तो मी ।  <br>तरी कां आवरावी ऊर्मी । चंचळ मनाची ॥ २३॥ <br></div>	<div class="oarth">कृष्ण सांगतात की, ' इंद्रियाणां मनश्चास्मि ' म्हणजे मन म्हणजे मी आहे, तर मग चंचळ मनाच्या ऊर्मीला आवर कशाला घालायचा ? (२३) <br></div><br clear="left">
<div class="movi">ऐसें कृष्ण कां बोलिला । साधनमार्ग दाखविला ।  <br>खडे मांडूनि शिकविला । ओनामा जेवीं ॥ २४॥ <br></div>	<div class="oarth">लोकांना साधनामार्ग दाखवावा म्हणून श्रीकृष्ण असे बोलले आहेत. जसे लहान मुलांना खडे मांडून ओनामा शिकवावा तसे हे आहे. (२४) <br></div><br clear="left">
<div class="movi">ऐसा आहे वाक्यभेद । सर्व जाणे तो गोविंद ।  <br>देहबुद्धीचा विवाद । कामा नये ॥ २५॥ <br></div>	<div class="oarth">त्या वाक्याचा अर्थ असा आहे. श्रीकृष्ण सर्व काही जाणतात, तेथे देहबुद्धीचा विवाद उपयोगी पडत नाही. (२५) <br></div><br clear="left">
<div class="movi">वेद शास्त्र श्रुति स्मृती । तेथें वाक्यभेद पडती ।  <br>ते सर्वही निवडती । सद्गुरूचेनि वचनें ॥ २६॥ <br></div>	<div class="oarth">वेद, शास्त्र, सुती, स्मृती यांतील वचनांमध्ये विरोधाभास वाटतो, पण श्रीसदुरूच्या वचनाने सर्वांचा समन्वय कसा करावा हे कळते. (२६) <br></div><br clear="left">
<div class="movi">वेदशास्त्रांचें भांडण । शस्त्रें तोडी ऐसा कोण ।  <br>हें निवडेना साधुविण । कदा कल्पांतीं ॥ २७॥ <br></div>	<div class="oarth">वेद आणि शास्त्रे यांच्यातील भांडण, मतभेद शस्त्राने तोडता येत नाहीत. साधुपुरुषांशिवाय याचा निवाडा कधी कल्पांतापर्यंत होऊ शकत नाही. (२७) <br></div><br clear="left">
<div class="movi">पूर्वपक्ष आणि सिद्धांत । शास्त्रीं बोलिला संकेत ।  <br>याचा होय निश्चितार्थ । साधुमुखें ॥ २८॥ <br></div>	<div class="oarth">पूर्वपक्ष आणि सिद्धांत हे शास्त्राचे संकेत आहेत. त्यांचा निश्चित अर्थ साधुपुरुषांच्या वचनानेच कळतो. (२८) <br></div><br clear="left">
<div class="movi">येर्हशवीं वादाचीं उत्तरें । एकाहूनि एक थोरें ।  <br>बोलूं जातां अपारें । वेदशास्त्रें ॥ २९॥ <br></div>	<div class="oarth">वादामध्ये एकाहून एक वरचढ अशा शंका निघत असतात आणि त्यांची एकापेक्षा एक वरचढ अशी उत्तरेही दिली जातात. वेदशास्त्रात असे पूर्वपक्ष व उत्तरपक्ष इतके भरलेले आहेत की सांगणे कठीण. (२९) <br></div><br clear="left">
<div class="movi">म्हणोनि वादविवाद । सांडूनि कीजे संवाद ।  <br>तेणें होय ब्रह्मानंद । स्वानुभवें ॥ ३०॥ <br></div>	<div class="oarth">म्हणून वादविवाद सोडून संवाद साधावा. म्हणजे त्यायोगे स्वानुभवाने ब्रह्मानंद प्रास होतो. (३०) <br></div><br clear="left">
<div class="movi">एके कल्पनेचे पोटीं । होती जाती अनंत सृष्टी ।  <br>तया सृष्टीची गोष्टी । साच केवीं ॥ ३१॥ <br></div>	<div class="oarth">एका कल्पनेच्या योगाने अनंत वृष्टी उत्पन्न होतात व नाश पावतात. अशा सुष्टींना सत्य कसे म्हणावे ? (३१) <br></div><br clear="left">
<div class="movi">कल्पनेचा केला देव । तेथें झाला दृढ भाव ।  <br>देवालागीं येतां खेव । भक्त दुःखें दुखवला ॥ ३२॥ <br></div>	<div class="oarth">कल्पनेने देव मानला आणि तेथे दृढभाव झाला की त्या देवाला अपाय होताच भक्त अत्यंत दुःखी होतो. (३२) <br></div><br clear="left">
<div class="movi">पाषाणाचा देव केला । एके दिवशीं भंगोनि गेला ।  <br>तेणें भक्त दुखवला । रडे पडे आक्रंदे ॥ ३३॥ <br></div>	<div class="oarth">पाषाणाचा देव केला आणि एके दिवशी तो भंगल्या. त्यामुळे त्या भक्ताला दुःख झाले व तो रडू लागला. जमिनीवर पडून दुःखाने गडबडा लोळू लागला. मोठ्याने आक्रोश करू लागला. (३३) <br></div><br clear="left">
<div class="movi">देव हारपला घरीं । एक देव नेला चोरीं ।  <br>एक देव दुराचारीं । फोडिला बळें ॥ ३४॥ <br></div>	<div class="oarth">एक देव घरातच हरवला. एक देव कोणी चोरून नेला. एक देव कुणी दुराचारी माणसाने जबरदस्तीने फोडूनच यकला. (३४) <br></div><br clear="left">
<div class="movi">एक देव जापाणिला । एक देव उदकीं टाकिला ।  <br>एक देव नेऊन घातला । पायांतळीं ॥ ३५॥ <br></div>	<div class="oarth">एक देव भ्रष्ट केला गेला, एक देव कुणी पाण्यात बुडवला तर एक देव कुणी पायदळी तुडवला. (३५) <br></div><br clear="left">
<div class="movi">काय सांगों तीर्थमहिमा । मोडोनि गेला दुरात्मा ।  <br>थोर सत्व होतें तें मा । काय जाहलें कळेना ॥ ३६॥ <br></div>	<div class="oarth">लोक म्हणू लागले की खरोखर या तीर्थाचा किती महिमा होता ! दुराक्यांनी तो नाहीसा करून टाकला आहे ! खरोखर स्थान किती जागृत होते, पण आता ते सत्त्व कोठे गेले कळत नाही ! (३६)<br></div><br clear="left">
<div class="movi">देव घडिला सोनारीं । देव ओतिला ओतारीं ।  <br>एक देव घडिला पाथरीं । पाषाणाचा ॥ ३७॥ <br></div>	<div class="oarth">एक देव सोनाराने घडवला, एक देव ओतह्यत ओतला. पाषाणाचा पाथरवटाने घडविला. (३७) <br></div><br clear="left">
<div class="movi">नर्मदा गंडिकातीरीं । देव पडिले लक्षवरी ।  <br>त्यांची संख्या कोण करी । असंख्यात गोटे ॥ ३८॥ <br>चक्रतीर्थीं चक्रांकित । देव असती असंख्यात ।  <br>नाहीं मनीं निश्चितार्थ । एक देव ॥ ३९॥ <br></div>	<div class="oarth">नर्मदेच्या, गंडकीच्या तीरावर लक्षावधी देव पडले असतात. या प्रकारे अज्ञानी लोकांची स्थिती असते. देव एकच आहे, असा दृढ निश्चय त्यांच्या ठिकाणी नसतो. (३८ - ३९) <br></div><br clear="left">
<div class="movi">बाण तांदळे ताम्रनाणें । स्फटिक देव्हारां पूजणें ।  <br>ऐसे देव कोण जाणे । खरे कीं खोटे ॥ ४०॥ <br></div>	<div class="oarth">शंकराचे बाण, शेंदूर फासलेले दगड तांब्याची नाणी, स्फटिक इत्यादी नाना प्रकारचे देव देव्हाऱ्यात पूजिले जातात. ते खरे की खोटे हे कोण जाणार ? (४०) <br></div><br clear="left">
<div class="movi">देव रेशिमाचा केला । तोही तुटोनियां गेला ।  <br>आतां नवा नेम धरिला । मृत्तिकेच्या लिंगाचा ॥ ४१॥ <br></div>	<div class="oarth">रेशमाचा देव केला. तोही तुटून गेला, तेव्हा आता नवीन नेम धरला आणि मृत्तिकेच्या देवाची पूजा सुरू केली. (४१) <br></div><br clear="left">
<div class="movi">आमचा देव बहु सत्य । आम्हांस आकांतीं पावत ।  <br>पूर्ण करी मनोरथ । सर्वकाळ ॥ ४२॥  <br></div>	<div class="oarth">त्या त्या देवाचे भक्त म्हणतात की, आमचा देवच खस आहे. आम्हांला संकयच्या वेळी पावत असे. आणि सर्वकाळ आमचे मनोरथ तो पूर्ण करीत असे. (४२) <br></div><br clear="left">
<div class="movi">आतां याचें सत्त्व गेलें । प्राप्त होतें तें झालें ।  <br>प्राक्तन नवचे पालटिलें । ईश्वराचेनि ॥ ४३॥ <br></div>	<div class="oarth">आता याचे सत्त्व गेले आहे. त्यामुळे जे प्रारब्धात होते ते भोग आता प्रास होत आहेत. प्रारब्ध चुकविता येत नाही. ईश्वरसुद्धा काही करू शकत नाही. (४३) <br></div><br clear="left">
<div class="movi">धातु पाषाण मृत्तिका । चित्रलेप काष्ठ देखा ।  <br>तेथें देव कैंचा मूर्खा । भ्रांति पडिली ॥ ४४॥ <br></div>	<div class="oarth">याप्रमाणे लोक धातू पाषाण, मृत्तिका, चित्रे, लाकूड इत्यादींच्या मूर्ती करून त्यांची पूजा करतात. श्रीसमर्थ म्हणतात की, मूर्खा, तुला भूल पडली आहे. या सर्वांत देव कुठे आहे ? (४४) <br></div><br clear="left">
<div class="movi">हे आपुलाली कल्पना । प्राक्तना-ऐशीं फळें जाणा ।  <br>परी त्या देवाचिया खुणा । वेगळ्याचि ॥ ४५॥ <br>म्हणोनि हें माया भ्रमणें । सृष्टि मिथ्या कोटिगुणें ।  <br>वेद शास्त्रें पुराणें । ऐशींच बोलती ॥ ४६॥ <br></div>	<div class="oarth">ही सगळी आपली कल्पना आहे. आपल्या प्रारव्यानुसार आपल्याला सुखदुःखे भोगावी लागतात. खऱ्या देवाच्या खुणा काही वेगळ्याच असतात. म्हणून ही सर्व मायेची करणी आहे. ही वृष्टी कोटिगुणांनी मिथ्या आहे असे वेद, शास्त्रे, पुराणे सर्व एकमताने सांगतात. ४५-४६) <br></div><br clear="left">
<div class="movi">साधु संत महानुभाव । त्यांचा ऐसाचि अनुभव ।  <br>पंचभूतातीत देव । सृष्टि मिथ्या ॥ ४७॥ <br></div>	<div class="oarth">साधुसंत, महानुभाव या सर्वांचा अनुभव असाच आहे की, पांचभौतिक वृष्टी ही मिथ्या आहे. खस देव या सर्वांच्या अतीत आहे. (४७) <br></div><br clear="left">
<div class="movi">सृष्टीपूर्वीं सृष्टि चालतां । सृष्टि अवघी संहारतां ।  <br>शाश्वत देव तत्त्वतां । आदि अंतीं ॥ ४८॥ <br></div>	<div class="oarth">वृष्टी होण्यापूर्वी, वृष्टी असताना आणि सर्व वृष्टीचा संहार झाल्यावर आधी आणि अंती देव तत्त्वतः शाश्वत असल्याने जसाच्या तसाच असतो. (४८) <br></div><br clear="left">
<div class="movi">ऐसा सर्वांचा निश्चयो । यदर्थीं नाहीं संशयो ।  <br>व्यतिरेक आणि अन्वयो । कल्पनारूप ॥ ४९॥ <br></div>	<div class="oarth">वरील सर्वांचा हा स्वानुभवाचा निश्चय आहे. येथे संशयाला जागा नाही. वृष्टीचा संहार आणि उभारणी सर्व कल्पनारूप आहे. (४९) <br></div><br clear="left">
<div class="movi">एके कल्पनेचे पोटीं । बोलिजेती अष्ट सृष्टि ।  <br>तये सृष्टीची गोष्टी । सावध ऐका ॥ ५०॥ <br></div>	<div class="oarth">एका कल्पनेमुळे आठ प्रकारची वृष्टी निर्माण होते. ते सर्व सांगतो. सावधपणे ऐका. (५०) <br></div><br clear="left">
<div class="movi">एक कल्पनेची सृष्टी । दुसरी शाब्दिक सृष्टी ।  <br>तिसरी प्रत्यक्ष सृष्टी । जाणती सर्व ॥ ५१॥ <br></div>	<div class="oarth">एक कल्पनेची वृष्टी, दुसरी शाब्दिक वृष्टी, तिसरी आपल्या डोळ्यांना प्रत्यक्ष दिसणारी वृष्टी, हिला सर्वच जाणतात. (५१)<br></div><br clear="left">
<div class="movi">चौथी चित्रलेप सृष्टी । पांचवी स्वप्नसृष्टी ।  <br>साहावी गंधर्वसृष्टी । ज्वरसृष्टी सातवी ॥ ५२॥ <br>आठवी दृष्टिबंधन । ऐशा अष्ट सृष्टि जाण ।  <br>यांमध्ये श्रेष्ठ कोण । सत्य मानावी ॥ ५३॥ <br></div>	<div class="oarth">चौथी चित्रलेप वृष्टी, पाचवी स्वप्नसृष्टी, सहावी गंधर्वषष्टी, सातवी ज्वरसूष्टी, आठवी वृष्टी दृष्टिबंधन, अशा एकूण आठ वृष्टीमध्ये श्रेष्ठ कोणती आणि सत्य कोणती मानावी ? (५२ -५३) <br></div><br clear="left">
<div class="movi">म्हणोन सृष्टी नाशवंत । जाणती संत महंत ।  <br>सगुण भजावा निश्चित । निश्चयालागीं ॥ ५४॥ <br></div>	<div class="oarth">म्हणून सर्व वृष्टी नाशिवंत आहेत, हे सर्व संतमहंत जाणतात. पण हा सर्व निश्चय दृढ होण्यासाठी सगुणास भजावे लागते. (५४) <br></div><br clear="left">
<div class="movi">सगुणाचेनि आधारें । निर्गुण पाविजे निर्धारें ।  <br>सारासारविचारें । संतसंगें ॥ ५५॥  <br></div>	<div class="oarth">सगुणाच्या आधाराने निर्गुणाची प्राप्ती निर्धारपूर्वक करून घ्यावी. त्यासाठी संतसंगती व सारासारविचार यांची आवश्यकता असते. (५५) <br></div><br clear="left">
<div class="movi">आतां असो हें बहुत । संतसंगें केलें नेमस्त ।  <br>येरवीं चित्त दुश्चित । संशयीं पडे ॥ ५६॥ <br></div>	<div class="oarth">असो. आता हे खूप झाले. संतसंगतीनेच हे सर्व निश्चितपणे कळून येते. संतसंग व सारासारविचार नसेल तर चित्त चलबिचल होऊन संशयात पडते. (५६) <br></div><br clear="left">
<div class="movi">तंव शिष्यें आक्षेपिलें । सृष्टी मिथ्या ऐसें कळलें ।  <br>परी हें दृश्य अवघें नाथिलें । तरी दिसतें कां ॥ ५७॥ <br></div>	<div class="oarth">तेव्हा शिष्यांनी आक्षेप घेतला की, वृष्टी मिथ्या हे कळले. परंतु हे अवघे जर मिथ्या आहे तर मग दृष्टीला कसे दिसते ? (५७) <br></div><br clear="left">
<div class="movi">दृश्य प्रत्यक्ष दिसतें । म्हणोनि सत्यचि वाटतें ।  <br>यासि काय करावें तें । सांगा स्वामी ॥ ५८॥ <br></div>	<div class="oarth">दृश्य प्रत्यक्ष दिसत असल्याने ते सत्यच वाट्ये. तरी हे स्वामी, याला काय करावे, ते कृपा करून सांगा. (५८) <br></div><br clear="left">
<div class="movi">याचें प्रत्युत्तर भलें । पुढिले समासीं बोलिलें ।  <br>श्रोतीं श्रवण केलें । पाहिजे पुढें ॥ ५९॥ <br></div>	<div class="oarth">याचे प्रत्युत्तर पुढील समासात सांगितले आहे. श्रोत्यांनी ते पुढे श्रवण केले पाहिजे. (५९) <br></div><br clear="left">
<div class="movi">एवं सृष्टि मिथ्या जाण । जाणोनि रक्षावें सगुण ।  <br>ऐशी हे अनुभवाची खूण । अनुभवी जाणती ॥ ६०॥ <br></div>	<div class="oarth">म्हणून वृष्टी मिथ्या आहे, हे जाणूनच सगुणाचे रक्षण करावे. अशी ही अनुभवाची खूण अनुभवीच जाणतात. (६०)<br></div><br clear="left">
<div class="movi">हरि ॐ तत्सत् इति श्रीदासबोधे गुरुशिष्यसंवादे  <br>सृष्टिकथानिरूपणं नाम षष्ठः समासः ॥ ६॥ <br></div>	<div class="oarth">इति श्रीदासबोधे गुरुशिष्यसंवादे 'सृष्टिकथननाम' समास सहावा समाप्त.<br></div><br clear="left">

<p class="top"><a href="#top">GO TOP</a></p>

<p class="hdr3">समास सातवा  : सगुणभजन   </p>

<p class="hdr3"> ॥ श्रीराम ॥  </p>

<div class="movi">ज्ञानें दृश्य मिथ्या झालें । तरी कां पाहिजे भजन केलें ।  <br>तेणें काय प्राप्त झालें । हें मज निरूपावें ॥ १॥ <br></div>	<div class="oarth">श्रोता येथे प्रश्न विचारीत आहे की, ज्ञान झाले की दृश्य मिथ्या हे कळून येते, तर मग भजन कशासाठी करायचे ? भजन केल्याने काय प्रास होते, हे आपण मला वर्णन करून सागा. (१) <br></div><br clear="left">
<div class="movi">ज्ञानाहून थोर असेना । तरी कां पाहिजे उपासना ।  <br>उपासनेनें जनां । काय प्राप्त ॥ २॥ <br></div>	<div class="oarth">आपण म्हणता की, ज्ञानाहून श्रेष्ठ दुसरे काही नाही. मग उपासना कशाला करायला हवी ? उपासना केल्याने लोकांना काय प्रास होते ? (२) <br></div><br clear="left">
<div class="movi">मुख्य सार तें निर्गुण । तेथें दिसेचिना सगुण ।  <br>भजन केलियाचा गुण । मज निरूपावा ॥ ३॥ <br></div>	<div class="oarth">निर्गुण हे जर मुख्य सार आहे आणि तेथे सगुणाचा मागमूसही नसतो, तर मग भजन केल्याने काय विशेष गुण प्रास होतो हे मला समजावून सांगा. (३)<br></div><br clear="left">
<div class="movi">जें प्रत्यक्ष नाशवंत । त्यासि भजावें किंनिमित्त ।  <br>सत्य सांडून असत्य । कोणें भजावें ॥ ४॥ <br></div>	<div class="oarth">जर सर्व काही नाशिवंत आहे, तर त्याला कशासाठी भजायचे ? सत्य असणाऱ्या निर्गुणाला सोडून असत्य सगुणाचे भजन कोणी करावे ? (४) <br></div><br clear="left">
<div class="movi">असत्याचा प्रत्ययो आला । तरी मग नेम कां लागला ।  <br>सत्य सांडून गलबला । कासया करावा ॥ ५॥ <br></div>	<div class="oarth">सगुण असत्य आहे असा प्रत्यय आला असताही सगुण उपासनेचा नेम कशाला पाळायचा ? सत्य सोडून गलबला कशाला करायचा ? (५) <br></div><br clear="left">
<div class="movi">निर्गुणानें मोक्ष होतो । प्रत्यक्ष प्रत्यय येतो ।  <br>सगुण काय देऊं पाहतो । सांगा स्वामी ॥ ६॥ <br></div>	<div class="oarth">निर्गुणाने मोक्ष लाभतो हे प्रत्यक्ष अनुभवास येते. सगुणाने काय लाभ होतो हे स्वामी, आपण कृपा करून सांगावे. (६) <br></div><br clear="left">
<div class="movi">सगुण नाशवंत ऐसें सांगतां । पुनः भजन करावें म्हणतां ।  <br>तरी कासयासाठीं आतां । भजन करूं ॥ ७॥ <br></div>	<div class="oarth">आपणच सगुण नाशिवंत आहे असे सांगता आणि सगुणाचे भजन करावे असेही म्हणता. तरी आता सगुणाचे भजन मी कशासाठी करू ? (७) <br></div><br clear="left">
<div class="movi">स्वामीचे भिडेनें बोलवेना । येर्ह्हवीं हें कांहींच मानेना ।  <br>साध्यचि झालिया साधना । कां प्रवर्तावें ॥ ८॥ <br></div>	<div class="oarth">स्वामींच्या भिडेमुळे बोलता येत नाही. पण मनाला हे काहीच पटत नाही. साध्याची प्राप्ती झाल्यावर साधन करण्याची आवश्यकताच काय ? (८) <br></div><br clear="left">
<div class="movi">ऐसें श्रोतयाचें बोलणें । शब्द बोले निर्बुजलेपणें ।  <br>याचें उत्तर ऐकणें । म्हणे वक्ता ॥ ९॥ <br></div>	<div class="oarth">याप्रमाणे गोंधळून जाऊन श्रोत्याने स्वामींना प्रश्न केले. वक्ता म्हणतो की, या प्रश्नाचे उत्तर आता ऐका. (९) <br></div><br clear="left">
<div class="movi">सद्गुरु वचन प्रतिपालन । हेंचि मुख्य परमार्थाचें लक्षण ।  <br>वचनभंग करितां विलक्षण । सहजचि जाहलें ॥ १०॥ <br></div>	<div class="oarth">गुरूचे वचन प्रतिपाळणे, त्यांच्या आज्ञेप्रमाणे वागणे हे परमार्थाचे मुख्य लक्षण आहे. गुरूंच्या आज्ञेचा भंग केला तर सहजच विपरीत घडून येते. (१०) <br></div><br clear="left">
<div class="movi">म्हणोनि आज्ञेसि वंदावें । सगुण भजन मानावें ।  <br>श्रोता म्हणे हें देवें । कां प्रयोजिलें ॥ ११॥ <br></div>	<div class="oarth">म्हणून त्यांची आज्ञा शिरसावंद्य मानावी आणि त्यास अनुसरून सगुण भजन करावे. श्रोता विचारतो आहे की, हे देवा, सगुण भजनाचे प्रयोजन काय ? (११) <br></div><br clear="left">
<div class="movi">काय मानिला उपकार । कोण झाला साक्षात्कार ।  <br>किंवा प्रारब्धाचें अक्षर । पुसिलें देवें ॥ १२॥ <br></div>	<div class="oarth">सगुण भजनाने काही उपकार घडतो का ? किंवा काही साक्षात्कार होतो का ? किंवा प्रारव्यातील वाईट अक्षरे देव पुसून यकतो का ? (१२) <br></div><br clear="left">
<div class="movi">होणार हें तों पालटेना । भजनें काय करावें जना ।  <br>हें तों पाहतां अनुमाना । कांहींच न ये ॥ १३॥ <br></div>	<div class="oarth">प्रारब्धात जसे लिहिलेले असते त्याप्रमाणे सर्व काही होत असते, त्यात बदल होऊ शकत नाही, असे म्हणतात. मग लोकांनी भजन कशासाठी करायचे ? असा विचार करू लागले की, सगुण भजन कशासाठी करायचे याबद्दल काहीच अनुमान करता येत नाही. (१३) <br></div><br clear="left">
<div class="movi">स्वामीची आज्ञा प्रमाण । कोण करील अप्रमाण ।  <br>परंतु याचा काय गुण । मज निरूपावा ॥ १४॥ <br></div>	<div class="oarth">स्वामींची आज्ञा मला प्रमाण आहे. तिला अप्रमाण कोण म्हणेल ? पण या सगुण भजनाचे काय वैशिष्ट्य आहे, ते आपण मला समजावून सांगावे. (१४) <br></div><br clear="left">
<div class="movi">वक्ता म्हणे सावधपणें । सांग ज्ञानाची लक्षणें ।  <br>तुज कांहीं लागे करणें । किंवा नाहीं ॥ १५॥ <br></div>	<div class="oarth">यावर वक्ता म्हणतो की, तुला ज्ञानाची लक्षणे माहीत असतील, तर मला असे सांग की, ज्ञान झाल्यावर तुला देहाने कर्म करावे लागते की नाही ? (१५) <br></div><br clear="left">
<div class="movi">करणें लागे भोजन । करणें लागे उदकप्राशन ।  <br>मळमूत्रत्यागलक्षण । तेंही सुटेना ॥ १६॥ <br></div>	<div class="oarth">तुला भोजन करावे लागते, पाणी घ्यावे लागते, मळमूत्र त्याग करावा लागतो. यातील काहीसुद्धा सुटत नाही. (१६) <br></div><br clear="left">
<div class="movi">जनाचें समाधान राखावें । आपुलें पारिखें ओळखावें ।  <br>आणि भजनचि मोडावें । हें कोण ज्ञान ॥ १७॥ <br></div>	<div class="oarth">आपल्याशी संबंधित व्यक्तीचे समाधान टिकावे याप्रकारे तुला वागावे लागते, आपले व परके हे तुला ओळखावे लागते, मग हे सर्व जर सोडून चालत नाही, तर मग सगुण भजनाचा त्याग करणे हे कुठल्या प्रकारचे ज्ञान ? (१७)<br></div><br clear="left">
<div class="movi">ज्ञान विवेकें मिथ्या झालें । परंतु अवघें नाहीं टाकिलें ।  <br>तरी मग भजनेंचि काय केलें । सांग बापा ॥ १८॥ <br></div>	<div class="oarth">ज्ञानाच्या विवेकामुळे सर्व दृश्य वृष्टी मिथ्या हे जाणले, तरी देह जोपर्यंत असतो, तोपर्यंत जीवननिर्वाहासाठी आवश्यक ते सर्व करावेच लागते. सर्वांचा त्याग करता येत नाही. मग सगुण भजनानेच काय पाप केले आहे ? अरे बाबा, ते तरी सांग. (१८) <br></div><br clear="left">
<div class="movi">साहेबास लोटांगणीं जावें । नीचासारिखें व्हावें ।  <br>आणि देवास न मानावें । हें कोण ज्ञान ॥ १९॥ <br></div>	<div class="oarth">धन्याच्या पुढे लाचारीने लोयंगणे घालावीत, अत्यंत दीनवाणे व्हावे आणि सगुण देवास तेवढे मानू नये हे कुठले ज्ञान ? (१९) <br></div><br clear="left">
<div class="movi">हरि हर ब्रह्मादिक । हे जयाचे आज्ञाधारक ।  <br>तूं एक मानवी रंक । भजसि ना तरी काय गेलें ॥ २०॥ <br></div>	<div class="oarth">प्रत्यक्ष ब्रह्मा, विष्णू महेश ज्याची आज्ञा पाठ्यात, त्याला तुझ्यासारख्या शुल्लक मानवी प्राण्याने, रंकाने भजले नाही, तरी त्या परमेश्वराचे काय बिघडणार आहे ? (२०) <br></div><br clear="left">
<div class="movi">आमुचे कुळीं रघुनाथ । रघुनाथ आमुचा परमार्थ ।  <br>जो समर्थाचाही समर्थ । देवां सोडविता ॥ २१॥ <br></div>	<div class="oarth">आमच्या कुळात रघुनाथ हे आमचे कुलदैवत आहे. रघुनाथ हाच आमचा परमार्थ आहे. सर्व देवांना बंदीखान्यातून ज्याने सोडविले तो रघुनाथ समर्थांचाही समर्थ आहे. (२१) <br></div><br clear="left">
<div class="movi">त्याचे आम्ही सेवकजन । सेवा करितां झालें ज्ञान ।  <br>तेथें अभाव धरितां पतन । पाविजेल कीं ॥ २२॥ <br></div>	<div class="oarth">आम्ही त्या रघुनाथाचे सेवक आहोत आणि त्याची सेवा केल्यामुळेच आम्हांला निर्गुणाचेही ज्ञान झाले आहे. त्या रघुनाथाच्या ठिकाणी श्रद्धा, भाव जर ठेवला नाही, तर निश्चितच अधःपतन होईल ! (२२) <br></div><br clear="left">
<div class="movi">सद्गुरु सांगती सारासार । त्यास कैसें म्हणावें असार ।  <br>तुज काय सांगणें विचार । शाहाणे जाणती ॥ २३॥ <br></div>	<div class="oarth">गुरू सारासारविचार करण्यास शिकवितात आणि तेच सगुणभजन करण्यास सांगतात, तर त्याला असार कसे म्हणावे ? पण हा विचार शहाणे लोक जाणतात. तू अज्ञानी असल्याने तुला हा विचारसांगितला तरी कसा पटणार २२३) <br></div><br clear="left">
<div class="movi">समर्थाचे मनींचें तुटे । तेंचि जाणावें अदृष्ट खोटें ।  <br>राज्यपदापासून करंटें । चेवलें जैसें ॥ २४॥ <br></div>	<div class="oarth">ज्ञानी समर्थ पुरुषांच्या मनातून उतरणे यालाच दुर्देव जाणावे. राज्यापासून चत झालेल्या अभागी माणसासारखी त्याची स्थिती होते. (२४) <br></div><br clear="left">
<div class="movi">मी थोर वाटे मनीं । तो नव्हे ब्रह्मज्ञानी ।  <br>विचार पाहतां देहाभिमानी । प्रत्यक्ष दिसे ॥ २५॥ <br></div>	<div class="oarth">ज्याला मी फार मोठा ब्रह्मज्ञानी असे वाटू लागते, त्याच्यासंबंधी विचार केला असता तो तर देहाभिमानी आहे असेच प्रत्यक्ष दिसून येते. (२५) <br></div><br clear="left">
<div class="movi">वस्तु भजन करीना । न करीं ऐसेंही म्हणेना ।  <br>तरी जाणावी ती कल्पना । दडोन राहिली ॥ २६॥ <br></div>	<div class="oarth">एखादामाणूस आत्मस्वरूपाचे अनुसधानहीठ्येत नाही. मी ठेवत नाही असेही म्हणत नाही. अशा माणसाच्या मनात देहाभिमान दडून राहिलेला असतो, हे जाणून घ्यावे. (२६) <br></div><br clear="left">
<div class="movi">ना तें ज्ञान ना तें भजन । उगाचि आला देहाभिमान ।  <br>तेथें नाहीं कीं अनुमान । प्रत्ययो तुझा ॥ २७॥ <br></div>	<div class="oarth">अशा माणसाच्या ठिकाणी आत्मज्ञानही नसते अथवा सगुणाचे भजनही नसते. व्यर्थ देहाभिमान मात्र असतो. येथे अनुमान करण्याची आवश्यकता नाही. हा तर तुझा प्रत्यक्ष अनुभवच आहे. (२७) <br></div><br clear="left">
<div class="movi">तरी आतां ऐसें न करावें । रघुनाथभजनीं लागावें ।  <br>तेणेंचि ज्ञान बोलावें । चळेना ऐसें ॥ २८॥ <br></div>	<div class="oarth">तरी आता यापुढे असे वागू नये. रघुनाथाचे भजन करण्यास आरंभ करावा. त्यायोगे जे कधी अधिक-उणे होत नाही, असे अत्यंत निश्चल असे आत्मज्ञान प्राप्त होते. (२८) <br></div><br clear="left">
<div class="movi">करी दुर्जनांचा संहार । भक्तजनांचा आधार ।  <br>ऐसा हा चमत्कार । रोकडा चाले ॥ २९॥  <br></div>	<div class="oarth">रघुनाथ दुर्जनांचा संहार करतो, भक्तांना आधार देतो, त्यांचे सर्वप्रकारे रक्षण करीत असतो. हा चमत्कार तर प्रत्यक्ष दिसून येतो. (२९)<br></div><br clear="left">
<div class="movi">मनीं धरावें तें होतें । विघ्न अवघेंचि नासोनि जातें ।  <br>कृपा केलिया रघुनाथें । प्रचीति येते ॥ ३०॥ <br></div>	<div class="oarth">आपण मनात जो जो संकल्प करावा, तो तो पूर्ण होतो, त्यात येणारी सर्व विष्टे नाहीशी होतात. रघुनाथाने कृपा केली म्हणजे असा अनुभव येतो. (३०) <br></div><br clear="left">
<div class="movi">रघुनाथभजनें ज्ञान झालें । रघुनाथभजनें महत्व वाढलें ।  <br>म्हणोनि तुवां केलें । पाहिजे आधीं ॥ ३१॥ <br></div>	<div class="oarth">रघुनाथभजनामुळेच मला आत्मज्ञान झाले आहे. रघुनाथभजनामुळेच माझे महत्त्व वाढले आहे, असा माझा स्वतःचा अनुभव आहे. म्हणून तूसुद्धा प्रथम रघुनाथाचे- सगुणाचे भजन केले पाहिजेस. (३१) <br></div><br clear="left">
<div class="movi">हें तों आहे सप्रचीत । आणि तुज वाटेना प्रचित ।  <br>साक्षात्कारें नेमस्त । प्रत्ययो करावा ॥ ३२॥ <br></div>	<div class="oarth">हे सर्व स्वानुभवावरून मी सांगत आहे. पण ते तुला खरे वाटत नाही असे वाटते. तरी तूही स्वतः रघुनाथभजनाने आत्मसाक्षात्कार करून घे. म्हणजे तुला माझे म्हणणे पटेल (३२) <br></div><br clear="left">
<div class="movi">रघुनाथ स्मरोन कार्य करावें । तें तत्काळचि सिद्धि पावे ।  <br>कर्ता राम हें असावें । अभ्यंतरीं ॥ ३३॥ <br></div>	<div class="oarth">रघुनाथस्मरण करून कुठलेली कार्य करावे म्हणजे ते तत्काळ सिद्धीस जाते. मनात नेहमी स्मरण ठेवावे की, रामच कर्ता आहे. (३३) <br></div><br clear="left">
<div class="movi">कर्ता राम मी नव्हे आपण । ऐसें सगुण निवेदन ।  <br>निर्गुणीं तें अनन्य । निर्गुणचि होइजे ॥ ३४॥ <br></div>	<div class="oarth">राम कर्ता आहे, मी स्वत: कर्ता नाही, असा दृढ निश्चय करणे हेच सगुणनिवेदन होय. निर्गुणोपासनेत साधक निर्गुणाशी अनन्य होऊन जातो. (३४) <br></div><br clear="left">
<div class="movi">मी कर्ता ऐसें म्हणतां । कांहींच घडेना सर्वथा ।  <br>प्रतीत पाहसी तरी आतां । शीघ्रचि आहे ॥ ३५॥ <br></div>	<div class="oarth">मी कर्ता आहे अशा भावनेने कार्य करू लागल्यास ते सिद्धीस जात नाही. आपल्या मनासारखे काहीच घडत नाही, याचा अनुभव घ्यायचा असेल तर तो लगेचही येऊ शकतो. (३५) <br></div><br clear="left">
<div class="movi">मी कर्ता ऐसें म्हणसी । तेणें तूं कष्टी होसी ।  <br>राम कर्ता म्हणतां पावसी । यश कीर्ति प्रताप ॥ ३६॥ <br></div>	<div class="oarth">मी कर्ता असे म्हणू लागलास की, कार्यसिद्धी तर होत नाहीच, उलट असे म्हणणारा कार्य कसे होईल वगैरे चिंतेमुळे कष्टी मात्र होतो. याउलट राम कर्ता असा दृढ निश्चय केल्याने कार्य तर सिद्धीस जाते. शिवाय यश, कीर्ती, प्रताप यांची प्राप्ती होते. (३६) <br></div><br clear="left">
<div class="movi">एके भावनेसाठीं । देवासि पडे तुटी ।  <br>कां ते होय कृपादृष्टी । देव कर्ताभावितां ॥ ३७॥ <br></div>	<div class="oarth">'मी कर्ता ' या एका भावनेमुळे देव दुरावतो. देवात व आपल्यात अंतर पडते. याउलट देव कर्ता अशी भावना केली की, देवाची कृपादृष्टी होते. (३७) <br></div><br clear="left">
<div class="movi">आपण आहे दों दिवसांचा । आणि देव बहुतां काळांचा ।  <br>आपण थोडे ओळखीचा । देवास त्रैलोक्य जाणे ॥ ३८॥ <br></div>	<div class="oarth">आपण दोन दिवसांचे असतो, तर देव फार प्राचीन आहे. आपण अत्यंत क्षुद्र आहोत. आपल्याला फारच थोडे लोक ओळखतात. देवाला त्रैलोक्य जाणते. (३८) <br></div><br clear="left">
<div class="movi">याकारणें रघुनाथ भजन । त्यासि मानिती बहुत जन ।  <br>ब्रह्मादिक आदिकरून । रामभजनीं तत्पर ॥ ३९॥ <br></div>	<div class="oarth">म्हणून ब्रह्मादी देवही ज्या रामाच्या भजनात तत्पर असतात, ज्याला अनेक लोक मानतात, त्या रघुनाथाचे भजन करावे. (३९) <br></div><br clear="left">
<div class="movi">ज्ञानबळें उपासना । अम्ही भक्त जरी मानूं ना ।  <br>तरी या दोषाचिया पतना । पावों अभक्तपणें ॥ ४०॥ <br></div>	<div class="oarth">श्रीसमर्थ सांगतात की, आम्ही भक्त आहोत. आम्हांला रघुनाथकृपेने आत्मज्ञान झालेले आहे. त्या ज्ञानाच्या बळावर जर आम्ही उपासनेचा अनादर करू लागलो, तर अभक्तपणामुळे आम्हांला दोष लागेल व आमचे पतन होईल. (४०) <br></div><br clear="left">
<div class="movi">देव उपेक्षी थोरपणें । तरी मग त्याचें तोचि जाणे ।  <br>अप्रमाण तें श्लाघ्यवाणें । नव्हेचि कीं श्रेष्ठा ॥ ४१॥ <br></div>	<div class="oarth">ज्ञानाच्या अहंकाराने जर कुणी देवाची उपेक्षा करू लागले तर त्याचे परिणाम त्याला भोगावेच लागतील. ते ज्याचे त्याने पाहून घ्यावे. स्वानुभवाच्या उलट असल्याने जे अप्रमाण आहे, ते श्रेष्ठ पुरुषांना कधीही प्रशंसनीय वाटत नाही. (४१)<br></div><br clear="left">
<div class="movi">देहास लागली उपासना । आपण विवेकें उरेना ।  <br>ऐशी स्थिति सज्जना । अंतरींची ॥ ४२॥ <br></div>	<div class="oarth">देहाने सगुणाची उपासना करायची आणि विवेकाने देहाहंता त्यागून स्वानंदसुखात मग्न असायचे अशी संतांची अंतरातील स्थिती असते. (४२) <br></div><br clear="left">
<div class="movi">सकळ मिथ्या होऊन जातें । हें रामभजनें कळों येतें ।  <br>दृश्य ज्ञानियांचें मतें । स्वप्न जैसें ॥ ४३॥ <br></div>	<div class="oarth">रुमभजनाने म्हणजे सगुणभजनानेच सर्व दृश्य वृष्टी मिथ्या आहे हे कळून येते. ज्ञानी पुरुषांच्या मते हे सर्व दृश्य जगत स्वप्नासारखेच आहे. (४३) <br></div><br clear="left">
<div class="movi">मिथ्या स्वप्नविवंचना । तैशी हे सृष्टिरचना ।  <br>दृश्य मिथ्या साधुजनां । कळों आलें ॥ ४४॥ <br></div>	<div class="oarth">स्वप्न मिथ्या असते म्हणून त्यातील काळजीही मिथ्याच असते. त्याप्रमाणे वृष्टीची रचना, सर्व दृश्य जग हे मिथ्या आहे हे साधुजनांना कळून येते. (४४) <br></div><br clear="left">
<div class="movi">आक्षेप झाला श्रोतयांसी । मिथ्या तरी दिसतें कां आम्हासीं ।  <br>याचें उत्तर पुढिलें समासीं । बोलिलें असे ॥ ४५॥ <br></div>	<div class="oarth">हे सर्व ऐकल्यावर श्रोत्यांनी शंका उपस्थित केली की, हे सर्व मिथ्या आहे, तर ते आम्हांला का दिसते ? याचे उत्तरपुढल्या समासात दिले आहे, असे समर्थ म्हणतात. (४५)<br></div><br clear="left">
<div class="movi">हरि ॐ तत्सत् इति श्रीदासबोधे गुरुशिष्यसंवादे  <br>सगुणभजननिरूपणं नाम सप्तमः समासः ॥ ७॥ <br></div>	<div class="oarth">इति श्रीदासबोधे गुरूशिष्टसंवादे 'सगुणभजननाम' समास सातवा समाप्त.<br></div><br clear="left">

<p class="top"><a href="#top">GO TOP</a></p>

<p class="hdr3">समास आठवा  :  दृश्यनिरूपण    </p>

<p class="hdr3"> ॥ श्रीराम ॥  </p>

<div class="movi">मागां श्रोतीं पुसिलें होतें । दृश्य मिथ्या तरी कां दिसतें ।  <br>त्याचें उत्तर बोलिजेल तें । सावधान ऐका ॥ १॥ <br></div>	<div class="oarth">पूर्वी श्रोत्यांनी विचारले होते की, दृश्य जर मिथ्या आहे, तर ते का दिसते ? याचे उत्तर आता सांगतो. ते सावध होऊन ऐका. (१) <br></div><br clear="left">
<div class="movi">देखिलें तें सत्यचि मानावें । हें ज्ञात्याचें देखणें नव्हे ।  <br>जड मूढ अज्ञान जीवें । हें सत्य मानिजे ॥ २॥ <br></div>	<div class="oarth">डोळ्यांना जे जे काही दिसते ते खरे मानायचे, हे ज्ञानी पुरुषांचे पाहणे नव्हे. जड छ, अज्ञानी जीव त्याला सत्य मानतात. (२) <br></div><br clear="left">
<div class="movi">एका देखिल्यासाठीं । लटिक्या कराव्या ग्रंथकोटी ।  <br>संतमहंतांच्या गोष्टी । त्याही मिथ्या मानाव्या ॥ ३॥ <br></div>	<div class="oarth">केवळ डोळ्यांना जे दिसते तेच खरे असा आग्रह धरला, तर कोट्यवधी ग्रंथांना खोटे ठरवावे लागेल. एवढेच नव्हे, तर संतमहंत जे सांगतात त्या वचनांनाही मिथ्या मानावे लागेल. (३) <br></div><br clear="left">
<div class="movi">माझें दिसतें हेंचि खरें । तेथें चालेना दुसरें ।  <br>ऐशिया संशयाच्या भरें । भरोंचि नये ॥ ४॥ <br></div>	<div class="oarth">मला जे दिसते तेच खरे, दुसरे सर्व खोटे अशा संशयाच्या भरीस पडून दुसग्रह धरू नये. (४) <br></div><br clear="left">
<div class="movi">मृगें देखिलें मृगजळ । तेथें धांवे तें बरळ ।  <br>जळ नव्हे मिथ्या सकळ । त्या पशूसि कोणें म्हणावें ॥ ५॥ <br></div>	<div class="oarth">एखाद्या हरिणाने मृगजळ पाहिले व त्या वेड्याला तेथे पाणीच आहे असे वाटून ते त्याकडे धावत सुटले तर तेथे पाणी नसून केवळ पाण्याचा मिथ्या भास आहे, हे त्या पशूला कोण समजावून सांगणार ? (५) <br></div><br clear="left">
<div class="movi">रात्रौ स्वप्न देखिलें । बहुत द्रव्य सांपडलें ।  <br>बहुत जनांसि वेव्हारिलें । तें खरें कैसेनि मानावें ॥ ६॥ <br></div>	<div class="oarth">एका माणसाला रात्री स्वप्नात खूप द्रव्य सापडले. त्याने त्या द्रव्याने अनेकजणांशी व्यवहारही केले तर ते खरे कसे मानावे ? (६) <br></div><br clear="left">
<div class="movi">कुशळ चितारी विचित्र । तेणें निर्माण केलें चित्र ।  <br>देखतां उठे प्रीति मात्र । परंतु तेथें मृत्तिका ॥ ७॥ <br></div>	<div class="oarth">एखाद्या कुशल चिताऱ्याने मोठे सुंदर चित्र निर्माण केले. ते इतके सुंदर होते की, पाहताच त्याच्याबद्दल प्रेम निर्माण व्हावे. परंतु अखेर ती मृत्तिकाच असते. (७)<br></div><br clear="left">
<div class="movi">नाना वनिता हस्ती घोडे । रात्रौ देखतां मन बुडे ।  <br>दिवसा पाहतां कातडें । कंटाळवाणें ॥ ८॥ <br></div>	<div class="oarth">रात्री त्या चित्रातील अनेक स्त्रिया, हत्ती, घोडे वगैरे पाहून मन अगदी लुब्ध होते. पण त्याच वस्तू दिवसा पाहिल्या की, कातडे दृष्टीस पडून तिटकारा येतो. (८) <br></div><br clear="left">
<div class="movi">काष्ठी पाषाणी पुतळ्या । नाना प्रकारें निर्मिल्या ।  <br>परम सुंदर वाटल्या । परंतु तेथें पाषाण ॥ ९॥ <br></div>	<div class="oarth">लाकडाच्या किंवा पाषाणाच्या निरनिराळ्या ठेवणीच्या मूर्ती किंवा पुतळे एखाद्याने बनविले, तर बघताना ते अत्यंत सुंदर वाटतात, परंतु तेथे असतो पाषाणच. (९) <br></div><br clear="left">
<div class="movi">नाना गोपुरीं पुतळ्या असती । वक्रांगें वक्रदृष्टीं पाहती ।  <br>लाघव देखता भरे वृत्ती । परंतु तेथें त्रिभाग ॥ १०॥ <br></div>	<div class="oarth">मंदिरच्या द्वारावर अनेक मजले किंवा गोपुरे असतात. त्यावर अनेक मूर्ती कोरलेल्या असतात. त्या मूर्तीचे कमनीय अवयव, वक्रदृष्टी इत्यादी भाव पाहून कामुक वृत्ती उत्पन्न होते. परंतु तेथे चुना, वाळू ताग यांचे मिश्रणच फक्त असते. (१०) <br></div><br clear="left">
<div class="movi">खेळतां नेटके दशावतारी । तेथें येती सुंदर नारी ।  <br>नेत्र मोडिती कळाकुसरीं । परी ते अवघे धटिंगण ॥ ११॥ <br></div>	<div class="oarth">दशावतारी खेळ करून दाखविणारी पात्रे असतात, त्यांत काही सुंदर स्त्रियाही असतात. त्या पुरुषांकडे पाहून मोठ्या नखरेलपणाने डोळ्यांनी खुणाही करतात. पण त्या स्त्रिया वास्तविक स्त्रिया नसून सारे धटिंगण पुरुषच असतात. (११) <br></div><br clear="left">
<div class="movi">सृष्टि बहुरंगी असत्य । बहुरूपाचें हें कृत्य ।  <br>तुज वाटे दृश्य सत्य । परी हे जाण अविद्या ॥ १२॥ <br></div>	<div class="oarth">बहुरूपी ज्याप्रमाणे एकय एक असून नाना सोंगे घेतो, त्याप्रमाणे परब्रह्म एकले एक असून त्याच्या ठिकाणी ही बहुरंगी वृष्टी असत्य भासत असते. पण तुला हे सर्व दृश्य सत्य वाटते. हा सर्व अविद्येचा परिणाम आहे हे तू जाणून घे. (१२) <br></div><br clear="left">
<div class="movi">मिथ्या साचासारिखें देखिलें । परी तें पाहिजे विचारिलें ।  <br>दृष्टि तरळतां भासलें । तें साच कैसें मानावें ॥ १३॥ <br></div>	<div class="oarth">मिथ्या असून ते खऱ्यासारखे दिसते, त्या वेळी ते खरेमानण्यापूर्वी विचारकरणे आवश्यक आहे. दृष्टी भांबावली असताना, जे दिसते ते खरे कसे मानावे ? (१३) <br></div><br clear="left">
<div class="movi">वरी पाहतां पालथें आकाश । उदकीं पाहतां उताणें आकाश ।  <br>मध्यें चांदण्याचाही प्रकाश । परी तें अवघें मिथ्या ॥ १४॥ <br></div>	<div class="oarth">आकाशाकडे वर मान करून पाहिले असता ते पालथे दिसते व तेच एखाद्या जलाशयात पाहिले तर उताणे दिसते. त्यात चांदण्याही दिसतात, प्रकाशही दिसतो, पण ते अवघे मिथ्याच असते. (१४) <br></div><br clear="left">
<div class="movi">नृपतीनें चितारी आणिले । ज्याचे त्या ऐसे पुतळे केले ।  <br>पाहतां तेचि ऐसे गमले । परी ते अवघे मायिक ॥ १५॥ <br></div>	<div class="oarth">एका रुजाने चितत्यांना बोलावून अनेक पुतळे केले ते अगदी ज्या माणसांचे होते त्यांच्याप्रमाणे हुबेहूब दिसत होते. जणू ती माणसेच तेथे आहेत. पण ते सर्व शेवटी पुतळेच होते. (१५) <br></div><br clear="left">
<div class="movi">नेत्रीं कांहीं बाहुली नसे । जेव्हां जें पहावें तेव्हां तें भासे ।  <br>डोळां प्रतिबिंब दिसे । तें साच कैसेनी ॥ १६॥ <br></div>	<div class="oarth">डोळ्यातकाहीबाहुल्यईनसते ? पण आपणजेव्हाडोळ्यांनी पाहूलागतो तेव्हा ती डोळ्यात दिसते. आपण जे पाहतो त्याचे प्रतिबिंब डोळ्यात दिसते, ते खरे कसे म्हणावे ? (१६) <br></div><br clear="left">
<div class="movi">जितुके बुडबुडे उठती । तितुक्यांमध्यें रूपें दिसती ।  <br>क्षणामध्यें फुटोनि जाती । रूपें मिथ्या ॥ १७॥ <br></div>	<div class="oarth">पाण्यात जितके बुडबुडे उठतात तितकी रूपे दिसतात, क्षणात ते बुडबुडे फुटून जातात व ती रूपेही फुटून जातात. म्हणून ती मिथ्या जाणावीत. (१७) <br></div><br clear="left">
<div class="movi">लघुदर्पणें दोनी चारी होतीं । तितुकीं मुखें प्रतिबिंबती ।  <br>परी तीं मिथ्या आदिअंतीं । एकचि मुख ॥ १८॥ <br></div>	<div class="oarth">हातात दोन चार छोटे छोटे आरसे घेतले तर जितके आरसे असतील तितकी तोंडे त्यांत प्रतिबिंबित होतात. पण आधी व अंती एकच मुख खरे असते. (१८)<br></div><br clear="left">
<div class="movi">नदीतीरीं भार जातां । दुसरा भार दिसे पालथा ।  <br>कां पडसादाचा अवचितां । गजर उठे ॥ १९॥ <br></div>	<div class="oarth">नदीतीसवरून कुणी ओझे घेऊन जात असता त्याचे प्रतिबिंब पाण्यात पडते तेव्हा ते (प्रतिबिंबातील) ओझे पालथे दिसते. किंवा आपल्या आवाजाचा तितकाच मोठा प्रतिध्वनी उठतो. (१९) <br></div><br clear="left">
<div class="movi">वापी सरोवरांचें नीर । तेथें पशु पक्षी नर वानर ।  <br>नाना पत्रें वृक्ष विस्तार । दिसे दोहीं सवां ॥ २०॥ <br></div>	<div class="oarth">विहिरी, सरोवरे यांच्या तीरावर पशुपक्षी, माणसे, वानरे नाना वस्तू व मोठी झाडे असतात. पाण्यात त्यांचे प्रतिबिंब पडते व त्यामुळे त्या वस्तू पाण्यात व पाण्याबाहेर दोन्ही ठिकाणी दिसतात. (२०) <br></div><br clear="left">
<div class="movi">एक शस्त्र झाडूं जातां । दोन दिसती तत्त्वतां ।  <br>नाना तंतु टणत्कारितां । द्विधा भासती ॥ २१॥ <br></div>	<div class="oarth">एक शस्त्र जोराने फिरवू लागले तर दोन शस्त्रे दिसतात. तंतू ताणून वाजवू लागले की, दोन भासू लागतात. (२१) <br></div><br clear="left">
<div class="movi">कां ते दर्पणाचे मंदिरीं । बैसली सभा दिसे दुसरी ।  <br>बहुत दीपांचिये हारीं । बहुत छाया दिसती ॥ २२॥ <br></div>	<div class="oarth">किंवा एखाद्या आरसेमहालात एक सभा भरली असली तर तेथे आरशात आणखी एक सभा भरलेली दिसते. त्याचप्रमाणे अनेक दिवे पेटविले की एकाच वस्तूच्या अनेक छाया दिसतात. (२२) <br></div><br clear="left">
<div class="movi">ऐसें हें बहुविध भासे । साचासारिखें दिसे ।  <br>परी हें सत्य म्हणोन कैसें । विश्वासावें ॥ २३॥ <br></div>	<div class="oarth">अशा रीतीने हे अनेक प्रकार खरे नसून खऱ्यासारखे दिसतात. पण त्यांच्यावर खरे समजून कसा विश्वास ठेवता येईल ? (२३) <br></div><br clear="left">
<div class="movi">माया मिथ्या बाजीगिरी । दिसे साचाचिये परी ।  <br>परी हे जाणत्यानें खरी । मानूंचि नये ॥ २४॥ <br></div>	<div class="oarth">त्याप्रमाणे माया हीपण गारुडी विद्येप्रमाणेच मिथ्या आहे. म्हणून ती जरी खऱ्यासारखी दिसली तरी जाणत्याने तिला कधीही खरी मागू नये. (२४) <br></div><br clear="left">
<div class="movi">लटिकें साचा ऐसे भावावें । तरी मग पारखी कासया असावें ।  <br>एवं ये अविद्येचे गोवें । ऐसेचि असती ॥ २५॥ <br></div>	<div class="oarth">जे खरे नाही ते खरे असे मानले, तर मग ख्याखोट्याची परीक्षा करणाऱ्या पारखी माणसाची गरजच काय ? परंतु अविद्येचे पराक्रम असेच असतात. (२५) <br></div><br clear="left">
<div class="movi">मनुष्यांची बाजीगिरी । बहुत जनां वाटे खरी ।  <br>शेवट पाहतां निर्धारीं । मिथ्या होय ॥ २६॥ <br></div>	<div class="oarth">मनुष्याची गारुडी विद्यासुद्धा अनेक लोकांना खरी वाटते. पण शेवटी विचार केला असता ती निश्चितपणे मिथ्या ठरते. (२६) <br></div><br clear="left">
<div class="movi">तैशीच माव राक्षसांची । देवांसही वाटे साची ।  <br>पंचवटिकेसि मृगाची । पाठी घेतली रामें ॥ २७॥ <br></div>	<div class="oarth">त्याचप्रकारे राक्षसांची माया देवांनाही खरी वाटते. म्हणूनच पंचवटीमध्ये रामांनी कांचनमृगाचा पाठलाग केला. (२७) <br></div><br clear="left">
<div class="movi">पूर्वकाया पालटिती । एकाचेचि बहुत होती ।  <br>रक्तबिंदीं जन्मती । रजनीचर ॥ २८॥  <br></div>	<div class="oarth">राक्षस पूर्वीचे रूप बदलतात. एकाचेच अनेक होतात, किंवा सांडलेल्या रक्ताच्या प्रत्येक बिंदूतून नवीन राक्षस उत्पन्न होतात. (२८) <br></div><br clear="left">
<div class="movi">नाना पदार्थ फळेंचि झाले । द्वारकेमध्यें प्रवेशले ।  <br>कृष्णें दैत्य किती वधिले । कपटरूपी ॥ २९॥ <br></div>	<div class="oarth">अनेक पदार्थ व फळे यांची रूपे घेऊन राक्षसांनी द्वारकेत प्रवेश केला, तेव्हा कपटाने अशी विविध रूपे घेतलेल्या कितीतरी दैत्यांचा कृष्णाने वध केला. (२९) <br></div><br clear="left">
<div class="movi">कैसें कपट रावणाचें । शिर केलें मावेचें ।  <br>काळनेमीच्या आश्रमाचें । अपूर्व कैसें ॥ ३०॥ <br></div>	<div class="oarth">रावणाने कसे कपट केले पहा बरे ! राक्षसी मायेने त्याने रामाचे शिर निर्माण करून ते सीतेला दाखविले ! काळनेमीने मायेने अपूर्व असा आश्रम निर्माण करून द्रोणागिरी आणण्यास निघालेल्या मारुतीला फसविण्याचा प्रयत्न केला. (३०) <br></div><br clear="left">
<div class="movi">नाना दैत्य कपटमती । जे देवांसही नाटोपती ।  <br>मग निर्माण होऊन शक्ती । संहार केला ॥ ३१॥ <br></div>	<div class="oarth">कपटविद्या जाणणारे मायावी राक्षस देवांनाही आवरत नसत. म्हणून शेवटी भगवंताच्या शक्तीने अवतार घेऊन त्यांचा संहार केला. (३१)<br></div><br clear="left">
<div class="movi">ऐसी राक्षसांची माव । जाणों न शकती देव ।  <br>कपटविद्येचें लाघव । अघटित ज्यांचें ॥ ३२॥ <br></div>	<div class="oarth">अशी ही राक्षसांची माया देवसुद्धा जाणू शकत नसत. राक्षसांचे कपटविद्येतील लाघव अघटित होते. (३२) <br></div><br clear="left">
<div class="movi">मनुष्यांची बाजीगिरी । राक्षसांची वोडंबरी ।  <br>भगवंताची नानापरी । विचित्र माया ॥ ३३॥ <br></div>	<div class="oarth">मनुष्यांची जी कपटविद्या ते इंद्रजाल, राक्षसांची कपटविद्या ती वोडंबरी तर भगवंताची जी विचित्र अद्‌भुत करणी, तिला माया असे म्हणतात. (३३) <br></div><br clear="left">
<div class="movi">हे साचासारिखीच देइसे । विचारितांचि निरसे ।  <br>मिथ्याच परी आभासे । निरंतर ॥ ३४॥  <br></div>	<div class="oarth">ही भगवंताची मायाही खऱ्यासारखीच दिसते. तिचा शोध घेऊ लागले, तिच्यासंबंधी विचार करू लागले की, ती नाहीशीच होते. पण ती सारखी दृश्यरूपाने भासमान होत असल्याने मिथ्या असून खरी वाटते. (३४) <br></div><br clear="left">
<div class="movi">साच म्हणावी तरी हे नासे । मिथ्या म्हणावी तरी हे दिसे ।  <br>दोहीं पदार्थीं अविश्वासे । सांगतां मन ॥ ३५॥ <br></div>	<div class="oarth">तिला खरी म्हणावे तर ती नाश पावते. मिथ्या म्हणावे तर ती दिसते, म्हणून मनाला निश्चय करता येत नाही की तिला खरी म्हणावे की मिथ्या म्हणावे, त्यामुळे ते गोंधळून जातात. (३५) <br></div><br clear="left">
<div class="movi">परंतु हें नव्हे साचार । मायेचा मिथ्या विचार ।  <br>दिसतें हें स्वप्नाकार । जाण बापा ॥ ३६॥ <br></div>	<div class="oarth">परंतु हे काही खरे नाही. मायेचा विचार करणे म्हणजे खोड्याचा विचार करण्यासारखे आहे. ही दृश्य वृष्टी स्वप्नासारखी आहे, हे तू जाणून घे. (३६) <br></div><br clear="left">
<div class="movi">तथापि असो तुजला । भासचि सत्य वाटला ।  <br>तरी तेथें चुका पडिला । ऐक बापा ॥ ३७॥ <br></div>	<div class="oarth">एवढे सर्व सांगितल्यावरही जर तुला भासच सत्य वाटत असेल तर अरे बाबा, तू चुकतो आहेस. ही चूक का होत आहे हे ऐक. (३७) <br></div><br clear="left">
<div class="movi">दृश्यभास अविद्यात्मक । तुझाही देह तदात्मक ।  <br>म्हणोनि हा विवेक । तेथें संचरला ॥ ३८॥ <br></div>	<div class="oarth">दृश्याचा भास हा अविद्यात्मक पांचभौतिक पसारा आहे. त्याचप्रमाणे तुझा देही पांचभौतिकच अविद्यात्मक आहे. म्हणूनच तेथे हा अविवेक उत्पन्न झाला आहे. (३८) <br></div><br clear="left">
<div class="movi">दृष्टीनें दृश्य देखिलें । मन भासावरी बैसलें ।  <br>परी तें लिंगदेह झालें । अविद्यात्मक ॥ ३९॥ <br></div>	<div class="oarth">डोळ्यांनी दृश्य पाहिले आणि मन त्या भासात्मक दृश्याकडे आकर्षित झाले की सूक्ष्म देहात त्या दृश्याची प्रतिमा तयार होते. अविद्यात्मक दृश्याला धारण करणात सूक्ष्मदेह लिगदेहही अविद्यात्मकच असतो. (३९) <br></div><br clear="left">
<div class="movi">अविद्येनें अविद्या देखिली । म्हणोन गोष्टी विश्वासली ।  <br>तुझी काया अवघी संचली । अविद्येची ॥ ४०॥ <br></div>	<div class="oarth">अविद्येने अविद्येला पाहिले की दृश्य सत्यच आहे, असा विश्वास उत्पन्न होतो. तुझा देही अवघा अविद्यामयच आहे. (४०) <br></div><br clear="left">
<div class="movi">तेचि काया मी आपण । हें देहबुद्धीचें लक्षण ।  <br>येणेंकरितां झालें प्रमाण । दृश्य अवघें ॥ ४१॥ <br></div>	<div class="oarth">ती अविद्यात्मक काया तोच मी स्वतः असे वाटणे हे देहबुद्धीचे लक्षण आहे. ही देहबुद्धी दृढ झाल्यामुळेच हे सर्व दृश्य जगत खरे वाटू लागते. (४१) <br></div><br clear="left">
<div class="movi">इकडे सत्य मानिला देह । तिकडे दृश्य सत्य हा निर्वाह ।  <br>दोंहींमध्यें हा संदेह । पैसावला बळें ॥ ४२॥ <br></div>	<div class="oarth">इकडे आपण म्हणजे देह असून तो सत्य आहे, अशी दृढ बुद्धी झाली, तर तिकडे दृश्य जगत सत्यच आहे हाही दृढनिश्चय निवाडा झाला. म्हणजे आपण द्रष्टा व हे जग दृश्य असे द्वैत निर्माण झाले व मनात अत्यंत संशय निर्माण झाला व तो बळेच वाढू लागला. (४२) <br></div><br clear="left">
<div class="movi">देहबुद्धी केली बळकट । आणि ब्रह्म पाहों गेला धीट ।  <br>तों दृश्यानें रोधिली वाट । परब्रह्माची ॥ ४३॥ <br></div>	<div class="oarth">या प्रकारे देहबुद्धी अगदी बळकट करून धीटपणे ब्रह्माचा शोध घेण्याचा प्रयत्न करू लागला तेव्हा दृश्याने त्याची वाट अडविली. म्हणजे पांचभौतिक सर्वांचा त्याग केल्याखेरीज मन, बुद्धीला अगोचरपरब्रह्मापर्यंत पोहोचताच येत नाही. (४३)<br></div><br clear="left">
<div class="movi">तेथें साच मानिलें दृश्याला । निश्चयचि बाणोनि गेला ।  <br>पहा हो केवढा चुका पडिला । अकस्मात ॥ ४४॥ <br></div>	<div class="oarth">परब्रह्मप्रासीची इच्छा तर आहे, पण दृश्य वृष्टी हीच सत्य असा अंतःकरणात ठाम निश्चय झालेला आहे. त्यामुळेच एकाएकी घोळा उत्पन्न झाला आहे. (४४) <br></div><br clear="left">
<div class="movi">आतां असो हें बोलणें । ब्रह्म न पाविजे मीपणें ।  <br>देहबुद्धीची लक्षणें । दृश्य भाविती ॥ ४५॥ <br></div>	<div class="oarth">आता हे बोलणे गहू दे. मी म्हणजे देह ही देहाहंता, हा ' मीपणा ' जोपर्यंत आहे, तोपर्यंत परब्रह्माची प्राप्ती होणे शक्य नाही. देहबुद्धीचे हे लक्षणच आहे की दृश्य जगत सत्यच वाटते. (४५) <br></div><br clear="left">
<div class="movi">अस्थींच्या देहीं मांसाचा गोळा । पाहेन म्हणे ब्रह्मींचा सोहळा ।  <br>तो ज्ञाता नव्हे आंधळा । केवळ मूर्ख ॥ ४६॥ <br></div>	<div class="oarth">आपला देह म्हणजे हाडांचा सापळा असून त्यात डोळ म्हणजेमांसाचा गोळा आहे. या स्थूलडोळ्याने परब्रह्माचा गोल मी पाहीन असे म्हणतो, तो ज्ञाता तर नाहीच, पण तो डोळे असून आंधळा, केवळ मूर्ख समजावा. (४६) <br></div><br clear="left">
<div class="movi">दृष्टीस दिसे मनास भासे । तितुकें काळांतरीं नासे ।  <br>म्हणोनि दृश्यातीत असे । परब्रह्म तें ॥ ४७॥ <br></div>	<div class="oarth">जे काही दृष्टीस दिसते, जे जे मनाला भासते, ते सर्व कालांतराने नाश पावते. म्हणून अविनाशी परब्रह्म हे दृश्यापलीकडे असते. (४७) <br></div><br clear="left">
<div class="movi">परब्रह्म तें शाश्वत । माया तेचि अशाश्वत ।  <br>ऐसा बोलिला निश्चितार्थ । नानाशास्त्रीं ॥ ४८॥ <br></div>	<div class="oarth">परब्रह्म हे शाश्वत, तर माया ही अशाश्वत आहे असे निश्चित मत नाना शास्त्रग्रंथांत सांगितले गेले आहे. (४८) <br></div><br clear="left">
<div class="movi">आतां पुढें निरूपण । देहबुद्धीचें लक्षण ।  <br>चुका पडिला तो कोण । बोलिलें असे ॥ ४९॥ <br></div>	<div class="oarth">आता पुढील समासात देहबुद्धीचे लक्षण सांगितले असून ज्याच्याबद्दल श्रम होऊन सर्व गोंधळ निर्माण झाला आहे, तो मी कोण हे सांगितले आहे. (४९) <br></div><br clear="left">
<div class="movi">मी कोण हें जाणावें । मीपण त्यागून अनन्य व्हावें ।  <br>मग समाधान तें स्वभावें । अंगीं बाणे ॥ ५०॥ <br></div>	<div class="oarth">श्रीसमर्थ म्हणतात की, म्हणून मी कोण हे नीट जाणून घ्यावे आणि मग देहाच्या मीपणाचा त्याग करून आत्मवस्तूशी अनन्य व्हावे. मग स्वाभाविकच शाश्वत समाधान अंगी बाणते. (५०)<br></div><br clear="left">
<div class="movi">हरिः ॐ तत्सत् इति श्रीदासबोधे गुरुशिष्यसंवादे  <br>दृश्यनिरसनं नाम अष्टमः समासः ॥ ८॥ <br></div>	<div class="oarth">इति श्रीदासबोधे गुरुशिष्यसंवादे ' दृश्यनिर्शननाम ' समास आठवा समाप्त.<br></div><br clear="left">

<p class="top"><a href="#top">GO TOP</a></p>

<p class="hdr3">समास नववा  :  सारशोधन      </p>

<p class="hdr3"> ॥ श्रीराम ॥  </p>

<div class="movi">गुप्त आहे उदंड धन । काय जाणती सेवकजन ।  <br>तयांस आहे तें ज्ञान । बाह्याकाराचें ॥ १॥ <br></div>	<div class="oarth">श्रीसमर्थ सांगतात की, एखाद्या श्रीमंत माणसाकडे उदंड गुप्त धन असते, पण त्याच्या सेवकवर्गाला त्याची जाणीव नसते. त्यांना जे काही बाहेर ऐश्वर्य दिसते, तेवढ्याचेच ज्ञान असते. (१) <br></div><br clear="left">
<div class="movi">गुप्त ठेविले उदंड अर्थ । आणि प्रगट दिसती पदार्थ ।  <br>शहाणे शोधिति स्वार्थ । अंतरीं असे ॥ २॥ <br></div>	<div class="oarth">त्या माणसाने खूपच द्रव्य गुप्त लपवून ठेवलेले असते. त्या मानाने थोड्याच वस्तू प्रकट दिसतात. त्याचप्रमाणे या दृश्याच्या आत जो खरा अर्थ भरलेला आहे, त्याचा शोध फक्त शहाणे लोक घेतात. (२) <br></div><br clear="left">
<div class="movi">तैसें दृश्य हें मायिक । पाहत असती सकळ लोक ।  <br>परी जयांस ठाउका विवेक । ते अंतर जाणती ॥ ३॥ <br></div>	<div class="oarth">तसे दृश्य जगत हे मायिक असून ते सगळेच लोक पाहत असतात. पण जे विवेकी असतात, ते दृश्याच्या अंतरीचे गुप्त परब्रह्म जाणतात. (३)<br></div><br clear="left">
<div class="movi">द्रव्य ठेऊन जळ सोडिलें । लोक म्हणती सरोवर भरलें ।  <br>तयाचें अभ्यंतर कळलें । समर्थ जनांसी ॥ ४॥ <br></div>	<div class="oarth">एका माणसाने मोठा खड्डा खणून त्यात द्रव्य ठेवून वर पाणी सोडून तो खड्डा भरला. लोक म्हणतात की सरोवर पाण्याने भरले आहे. पण चतुर आणि जाणत्या लोकांनाच बुडाशी द्रव्य ठेवलेले आहे, हे गुपित कळ्ये. (४) <br></div><br clear="left">
<div class="movi">तैसे ज्ञाते जे समर्थ । तिहीं ओळखिला परमार्थ ।  <br>इतर ते करिती स्वार्थ । दृश्य पदार्थांचा ॥ ५॥ <br></div>	<div class="oarth">तसे जे परमार्थ म्हणजे काय हे जाणतात तेच समर्थ ज्ञाते असतात. इतर सामान्य अज्ञानी लोक दृश्य पदार्थ गोळा करण्यात आपला स्वार्थ मानतात. (५) <br></div><br clear="left">
<div class="movi">काबाडी वाहती काबाड । श्रेष्ठ भोगिती रत्‍नें जाड ।  <br>हें जयांचें त्यांस गोड । कर्मयोगें ॥ ६॥ <br></div>	<div class="oarth">गडी असतात ते ओझी वाहतात आणि श्रेष्ठ असतात ते उत्तमोत्तम रब्रांचा उपभोग घेतात. ज्याचे पूर्वकर्म जसे असेल त्याप्रमाणे त्याला ती गोष्ट गोड वाटते. (६) <br></div><br clear="left">
<div class="movi">एक काष्ठस्वार्थ करिती । एक शुभा एकवटिती ।  <br>तैसे नव्हेत कीं नृपती । सारभोक्ते ॥ ७॥ <br></div>	<div class="oarth">कुणी लाकडे गोळा करून विकतो. तर कुणी गोवऱ्या वेचीत असतो. पण किमती वस्तूंचे उपभोक्ते जे सजे ते असे नसतात. (७) <br></div><br clear="left">
<div class="movi">जयांस आहे विचार । ते सुखासनीं झाले स्वार ।  <br>इतर ते जवळील भार । वाहतचि मेले ॥ ८॥ <br></div>	<div class="oarth">जे विचारी असतात ते सुखासनी, पालखीत स्वार होतात म्हणजे आत्मसुख त्यांना प्रास होते. इतर सामान्य अज्ञानी लोक प्रपंचाचा भार वाहता वाहता मरून जातात. (८) <br></div><br clear="left">
<div class="movi">एक दिव्यान्नें भक्षिती । एक विष्ठा सावडिती ।  <br>आपण वर्तल्याचा घेती । साभिमान ॥ ९॥ <br></div>	<div class="oarth">आत्मज्ञानी पुरुष जणू काही दिव्याले सेवन करतात, तर अज्ञानी लोक विषयरूपी विष्ठा चिवडत असतात. इतकेच नव्हे तर आपण जे काही करीत आहोत, त्याचा अभिमान बाळगतात. (९) <br></div><br clear="left">
<div class="movi">सार सेविजे श्रेष्ठीं । असार घेइजे वृथापुष्टीं ।  <br>सारासाराची गोष्टी । सज्ञान जाणती ॥ १०॥ <br></div>	<div class="oarth">श्रेष्ठ लोक सार ग्रहण करतात, निरुद्योगी असार सेवन करतात. जे आत्मज्ञानी लोक असतात तेच सारासार यथार्थ जाणतात. (१०) <br></div><br clear="left">
<div class="movi">गुप्त परिस चिंतामणी । प्रगट खडे काचमणी ।  <br>गुप्त हेम रत्नखाणी । प्रगट पाषाण मृत्तिका ॥ ११॥ <br></div>	<div class="oarth">परीस अथवा चिंतामणी हे नेहमी गुप्तच असतात. खडे काचमणी नेहमी प्रकट असतात. सोन्याच्या, रत्नाच्या खाणी गुप्त असतात. पण पाषाण मृत्तिका कुठेही रस्त्यावर पडलेले असतात. (११) <br></div><br clear="left">
<div class="movi">अव्हाशंख अव्हावेल । गुप्त वनस्पती अमूल्य ।  <br>एरंड धोत्रे बहुसाल । प्रगट शिंपी ॥ १२॥ <br></div>	<div class="oarth">उजवा शंख, उजव्या वळणाची वेल किंवा दिव्य अमूल्य वनस्पती हे सर्व गुप्त असते. एरंड, धोत्रा व शिंपले ही हवी तेथे मुबलक सापडतात. (१२) <br></div><br clear="left">
<div class="movi">कोठें दिसेना कल्पतरू । उदंड शेरांचा विस्तारू ।  <br>पाहतां नाहीं मैलागरू । बोरी बाभळी उदंड ॥ १३॥ <br></div>	<div class="oarth">कल्पतरू कोठेच दिसत नाहीत, शेराची झाडे उदंड आढळ्यात. चंदनाचा वृक्ष सहसा आढळून येत नाही, पण बोरी-बाभळी उदंड असतात. (१३) <br></div><br clear="left">
<div class="movi">कामधेनु जाणिजे इंद्रें । सृष्टींत उदंड खिल्लारें ।  <br>महद्भाग्य भोगिजे नृपवरें । इतरां कर्मानुसार ॥ १४॥ <br></div>	<div class="oarth">वृष्टीत हवी तेवढी गाईंची खिल्लारे दिसून येतात. कामधेनू फक्त इंद्राजवळच असते. राजा असतो तो थोर भाग्याचा उपभोग घेतो, इतर लोकांना त्यांच्या कर्मानुसार कमी-अधिक भाग्य लाभते. (१४) <br></div><br clear="left">
<div class="movi">नाना व्यापार करिती जन । अवघेच म्हणती सकांचन ।  <br>परंतु कुबेराचें महिमान । कोणासीच न ये ॥ १५॥ <br></div>	<div class="oarth">लोक अनेक प्रकारचे उद्योगधंदे करतात आणि सर्वच म्हणतात की, आम्ही श्रीमंत आहोत, परंतु कुबेराची थोरवी कुणालाच प्रास होत नाही. (१५) <br></div><br clear="left">
<div class="movi">तैसा ज्ञानी योगीश्वर । गुप्तार्थलाभाचा ईश्वर ।  <br>इतर ते पोटाचे किंकर । नाना मतें धुंडिती ॥ १६॥ <br></div>	<div class="oarth">त्याप्रमाणे जो खरोखर ज्ञानी आहे, योगेश्वर आहे, तोच गुप्त असलेले जे खरे धन, त्याच्या लाभाचा म्हणजेच स्वात्मानुभवप्राक्षीचा मालक असतो. इतर अज्ञानी लोक हे पोयचे दास असतात आणि नाना मते धुंडाळत बसतात. (१६) <br></div><br clear="left">
<div class="movi">तस्मात् सार तें दिसेना । आणि असार तें दिसे जनां ।  <br>सारासारविवंचना । साधु जाणती ॥ १७॥ <br></div>	<div class="oarth">थोडक्यात, जे सार असते ते लोकांना दिसत नाही आणि असार असते तेच तेवढे दिसते. असार सोडून सार कसे ग्रहण करावे हे साधूच जाणतात. (१७) <br></div><br clear="left">
<div class="movi">इतरांस हें काये सांगणे |खरें खोटें कोण जाणे । <br>साधुसंतांचिये खुणे |साधुसंत जाणती ॥ १८ ॥   <br></div>	<div class="oarth">सामान्य लोकांना हे सांगून काय उपयोग ? ते खरे- खोटे जाणूच शकत नाहीत. साधू-संतांच्या खुणा फक्त साधूसंतच जाणतात. (१८) <br></div><br clear="left">
<div class="movi">दिसेना जें गुप्त धन । तयास करणें लागे अंजन ।  <br>गुप्त परमात्मा सज्जन । संगतीं शोधावा ॥ १९॥ <br></div>	<div class="oarth">जे गुप्त धन असते, ते साध्या डोळ्यांना दिसत नाही. त्यासाठी डोळ्यात अंजन घालावे लागते. त्या गुप्त धनाप्रमाणेच तो परमात्माही गुप्त आहे. त्याचा शोध घ्यावयाचा असेल तर संतसंगतीच्या योगे तो घ्यावा लागतो. (१९) <br></div><br clear="left">
<div class="movi">रायाचें सान्निध्य होतां । सहजचि लाभे श्रीमंतता ।  <br>तैसा हा सत्संग धरितां । सद्वस्तु लाभे ॥ २०॥ <br></div>	<div class="oarth">राजाचे सान्निध्य प्रास झाले की श्रीमंती सहजच लाभते. त्याप्रमाणे सत्संग धरला की सहजच सद्‌वस्तु प्रास होते. (२०) <br></div><br clear="left">
<div class="movi">सद्वस्तूस लाभे सद्वस्तु । अव्यवस्थासि अव्यवस्थु ।  <br>पाहतां प्रशस्तासि प्रशस्तु । विचार लाभे ॥ २१॥ <br></div>	<div class="oarth">सख्ख्यी तळमळ ज्याला लागते, त्याला सद्‌वस्तूच प्रास होते. जो अत्यंत अव्यवस्थित असतो त्याचे जीवनही तसेच अस्ताव्यस्त असते. प्रशस्त असेल, थोर असेल त्याचे विचारही तसेच थोर असतात. (२१) <br></div><br clear="left">
<div class="movi">म्हणोनि हें दृश्यजात । अवघें आहे अशाश्वत ।  <br>परमात्मा अच्युत अनंत । तो या दृष्यावेगळा ॥ २२॥ <br></div>	<div class="oarth">म्हणून ही सर्व दृश्य वृष्टी अशाश्वत आहे. परमात्मा या दृश्याहून वेगळाच आहे. तो अच्युत कधीही न ढळणारा व अनंत आहे. (२२) <br></div><br clear="left">
<div class="movi">दृश्यावेगळा दृश्याअन्तरीं । सर्वात्मा तो चराचरीं ।  <br>विचार पाहतां अंतरीं । निश्चयो बाणे ॥ २३॥ <br></div>	<div class="oarth">दृश्यावेगळा असूनही तो दृश्याच्या अंतरी ओतप्रोत भरून वहिला आहे. सर्व चराचरात तोच सर्वांचा आत्मा आहे. अंतरांत विचार करून पाहिला की यासंबंधीचा निश्चय अंतरात बाणतो. (२३) <br></div><br clear="left">
<div class="movi">संसारत्याग न करितां । प्रपंचौपाधि न सांडितां ।  <br>जनांमध्ये सार्थकता । विचारेंचि होय ॥ २४॥ <br></div>	<div class="oarth">संसाराचा त्याग न करता, प्रपंच उपाधी न सोडता या जगात विचारानेच जीवन सार्थक होते. (२४) <br></div><br clear="left">
<div class="movi">हें प्रचीतीचें बोलणें । विवेकें प्रचीत बाणे ।  <br>प्रचीत पाहतील ते शहाणे । अन्यथा नव्हे ॥ २५॥ <br></div>	<div class="oarth">हे माझे बोलणे प्रचीतीचे आहे. लोकांनीही सारासारविवेक करून याची प्रचीती घ्यावी. जे असा अनुभव घेतील तेच लोक शहाणे ठरतील. जो अनुभव घेणार नाही, तो शहाणा नव्हे. (२५) <br></div><br clear="left">
<div class="movi">प्रचीत आणि अनुमान । उधार आणि रोकडें धन ।  <br>मानसपूजा प्रत्यक्ष दर्शन । यास महदंतर ॥ २६॥ <br></div>	<div class="oarth">श्रीसमर्थ म्हणतात की, अनुभवाचे बोलणे आणि अनुमान यात रोकड आणि उधार धनासारखा फरक आहे. तसेच मानसपूजेतील दर्शन आणि ईश्वराचे प्रत्यक्ष दर्शन यांतही महद् अंतर आहे. (२६) <br></div><br clear="left">
<div class="movi">पुढें जन्मांतरीं होणार । हा तो अवघाच उधार ।  <br>तैसें नव्हे सारासार । तत्काळ लभे ॥ २७॥ <br></div>	<div class="oarth">पुढेजन्मतिZ केव्हातरी आत्मानुभव होईल, हा उधारीचा विचार आहे. सासससिवचार असा उधारीचा नाही, तरत्याच्या योगे तात्काळ स्वस्वरूपानुभवाची प्राप्ती होते. (२७)<br></div><br clear="left">
<div class="movi">तत्काळचि लाभ होतो । प्राणी संसारीं सुटतो ।  <br>संशय अवघाचि तुटतो । जन्ममरणांचा ॥ २८॥ <br></div>	<div class="oarth">तत्काळ आत्मज्ञान होऊन माणूस जन्ममरणपरंपरेतून सुटतो आणि जन्ममरण येईल की काय, असा संशयही समूळ नष्ट होतो. ( २८) <br></div><br clear="left">
<div class="movi">याचि जन्में येणेंचि काळें । संसारीं होइजे निराळें ।  <br>मोक्ष पाविजे निश्चळें । स्वरूपाकारें ॥ २९॥ <br></div>	<div class="oarth">याच जन्मात याच काळी मनुष्य संसारातून मुक्त होतो आणि निश्चल स्वस्वरूपाशी ऐक्य पावून त्यास मोक्ष मिळतो. ( २९) <br></div><br clear="left">
<div class="movi">ये गोष्टीस करी अनुमान । तो शीघ्रचि पावेल पतन ।  <br>मिथ्या वदेल त्यास आण । उपासनेची ॥ ३०॥ <br></div>	<div class="oarth">आता मी हे जे सांगत आहे त्याबद्दल जर कुणी संशय घेईल तर तो मुळात सिद्धच- आत्मारामच असूनही संशयामुळे वेगळा पडेल, पतन पावेल. हे जो कोणी मिथ्या म्हणेल तर माझ्या उपासनेची त्याला शपथ आहे. ( ३०) <br></div><br clear="left">
<div class="movi">हें यथार्थचि आहे बोलणें । विवेकें शीघ्रचि मुक्त होणें ।  <br>असोनि कांहींच नसणें । जनांमध्यें ॥ ३१॥ <br></div>	<div class="oarth">मी हे जे सांगत आहे ते माझे बोलणे अगदी यथार्थच आहे. सारासारविवेकाने मनुष्य अत्यंत लवकर मुक्त होतो व जनामध्ये वागत असताही अंतरी मीपणाविशहत असतो, म्हणजेच तो लोकांत असून नसल्यासारखा असतो. ( ३१) <br></div><br clear="left">
<div class="movi">देवपद आहे निर्गुण । देवपदीं अनन्यपण ।  <br>हाचि अर्थ पाहतां पूर्ण । समाधान बाणे ॥ ३२॥ <br></div>	<div class="oarth">देवपद हे निर्गुण आहे. देवपदी अनन्यपण म्हणजेच तक्ता किंवा ऐक्य याचा अनुभव घेणे होय. ह्याप्रकारे त्याच्या अर्थाशी पूर्ण एकरूप झाले की पूर्ण समाधान बाणते. ( ३२) <br></div><br clear="left">
<div class="movi">देहींच विदेह होणें । करून कांहींच न करणें ।  <br>जीवन्मुक्तांचीं लक्षणें । जीवन्मुक्त जाणती ॥ ३३॥ <br></div>	<div class="oarth">देहात असून विदेही होणे म्हणजे देहबुद्धी पूर्ण नष्ट होऊन आत्मबुद्धी दृढ झालेल्या स्थितीत प्रारव्याचा क्षय होईपर्यंत निर्लेप वृत्तीने जीवन कंठणे, करून काही न करणे म्हणजे मी कर्ता ही भावना समूळ नष्ट झाली तरी कर्म होत राहणे ही जीवन्यूक्तांची लक्षणे आहेत आणि जे जीवन्यूक्त असतील, तेच ती लक्षणे जाणू शकतात. ( ३३) <br></div><br clear="left">
<div class="movi">येरवीं हें खरें न वाटे । अनुमानेंचि संदेह वाटे ।  <br>संदेहाचें मूळ तुटे । सद्गुरुवचनें ॥ ३४॥ <br></div>	<div class="oarth">एरवी हे खरेच वाटत नाही. अनुभव नसेलतर अनुमानाने त्या अवस्थेबद्दल संदेह उत्पन्न होतो, परंतु सहलेचे वचन श्रवण केले की संदेह समूळ नाहीसे होतात. ( ३४)<br></div><br clear="left">
<div class="movi">हरि ॐ तत्सत् इति श्रीदासबोधे गुरुशिष्यसंवादे  <br>सारशोधननिरूपणं नाम नवमः समासः ॥ ९॥ <br></div>	<div class="oarth">इति श्रीदासबोधे गुरूशिष्यसंवादे 'सारशोधननाम' समास नववा समाप्त.<br></div><br clear="left">

<p class="top"><a href="#top">GO TOP</a></p>

<p class="hdr3">समास दहावा  :  अनुर्वाच्यनिरूपण    </p>

<p class="hdr3"> ॥ श्रीराम ॥  </p>

<div class="movi">समाधान पुसतां कांहीं । म्हणती बोलिजे ऐसें नाहीं ।  <br>तरी तें कैसें आहे सर्वही । मज निरूपावें ॥ १॥ <br></div>	<div class="oarth">श्रोत्याने प्रश्न केला की, आपण समाधानाबद्दल सांगितलेत ते समाधान असते तरी कसे, असे जर विचारले, तर सर्व सांगतात की, ते शब्दाने सांगता येण्यासारखे नाही. तरी स्वामी, ते आहे तरी कसे हे आपण मला सर्व काही समजावून सांगा. (१) <br></div><br clear="left">
<div class="movi">मुक्यानें गूळ खादला । गोडी न ये सांगायाला ।  <br>याचा अभिप्रायो मजला । निरूपण कीजे ॥ २॥ <br></div>	<div class="oarth">सर्व म्हणतात की मुक्याने गूळ खाल्ला तरी तो त्याच्या गोडीचे वर्णन करू शकत नाही, तसेच हे आहे. तरी याचा अभिप्राय काय ते मला स्पष्ट करून सांगा. (२) <br></div><br clear="left">
<div class="movi">अनुभवही पुसों जातां । म्हणती न ये कीं सांगतां ।  <br>तरी कोणापाशीं पुसों आतां । समाधान ॥ ३॥ <br></div>	<div class="oarth">एखाद्याला त्याचा अनुभव सांग असे म्हटले तरी तोही म्हणतो की, अनुभव शब्दात सांगता येत नाही. तर मग मी आता समाधानाविषयी कोणाला विचारावे ? (३) <br></div><br clear="left">
<div class="movi">जे ते अगम्य सांगती । न ये माझिया प्रचीती ।  <br>विचार बैसे माझे चित्तीं । ऐसें करावें ॥ ४॥ <br></div>	<div class="oarth">प्रत्येक जण ते अगम्य आहे असेच म्हणतात, पण माझ्या मनाला ते पटत नाही. तरी समाधानाचे स्वरूप माझ्या चित्तात नीट ठसेल अशा प्रकारे आपण ते मला सांगावे. (४) <br></div><br clear="left">
<div class="movi">ऐसें श्रोतयाचें उत्तर । याचें कैसें प्रत्युत्तर ।  <br>निरूपिजेल तत्पर । होऊन ऐका ॥ ५॥  <br></div>	<div class="oarth">श्रोत्याने असा प्रश्न केला, त्याचे उत्तर आता येथे दिले जाईल. तरी तत्पर होऊन ते ऐकावे. (५) <br></div><br clear="left">
<div class="movi">जें समाधानाचें स्थळ । कीं तो अनुभवचि केवळ ।  <br>तेंचि स्वरूप प्रांजळ । बोलून दाऊं ॥ ६॥ <br></div>	<div class="oarth">स्वात्मानुभव म्हणजेच समाधान. त्याचेच स्वरूप आता शब्दात स्पष्ट करून दाखवू या. (६) <br></div><br clear="left">
<div class="movi">जें बोलास आकळेना । बोलिल्याविणही कळेना ।  <br>जयास कल्पितां कल्पना । हिंपुटी होय ॥ ७॥ <br>तें जाणावें परब्रह्म । जें वेदांचें गुह्य परम ।  <br>धरितां संत समागम । सर्वही कळे ॥ ८॥ <br></div>	<div class="oarth">जे शब्दात गवसत नाही, पण शब्दात सांगितल्याखेरीज जे कळतही नाही आणि ज्याची कल्पना करू जाता कल्पनाच नष्ट होते, त्यालाच परब्रह्म म्हणून जाणावे. जे वेदांचेही परम रहस्य आहे, ते परब्रह्म संतसमागम केल्यानेच पूर्णपणे कळते. (७-८) <br></div><br clear="left">
<div class="movi">तेंचि आतां सांगिजेल । जें समाधान सखोल ।  <br>ऐक अनुभवाचे बोल । अनिर्वाच्य वस्तु ॥ ९॥ <br></div>	<div class="oarth">खरे तर शाश्वत समाधानाचे शब्दांत वर्णन करणे शक्य नाही. पण तरी तू आता मी माझ्या अनुभवाचे बोल सांगतो, ते नीट ऐक. (९) <br></div><br clear="left">
<div class="movi">सांगतां न ये तें सांगणें । गोडी कळावया गूळ देणें ।  <br>ऐसें हें सद्गुरुविणें । होणार नाहीं ॥ १०॥ <br></div>	<div class="oarth">जे सांगता येत नाही ते सांगायचे आहे. गुळाची गोडी कळावी म्हणून गूळच खायला द्यावा, तसे हे आहे. पण सदुरूशिवाय हे होऊ शकत नाही. (१०) <br></div><br clear="left">
<div class="movi">सद्गुरुकृपा कळे त्यासी । जो शोधील आपणासी ।  <br>पुढें कळेल अनुभवासी । आपेंआप वस्तु ॥ ११॥ <br></div>	<div class="oarth">जो आपला आपण शोध घेण्याचा प्रयत्न करतो, त्याच्यावर सदुरुकृपा होते आणि पुढे त्याला आपोआप अनुभव येऊन आत्मवस्तूचा लाभ होतो. (११) <br></div><br clear="left">
<div class="movi">दृढ करूनियां बुद्धि । आधीं घ्यावी आपुली शुद्धी ।  <br>तेणें लागे समाधी । अकस्मात ॥ १२॥  <br></div>	<div class="oarth">बुद्धीचा दृढ निश्चय करून आपण कोण याचा शोध घ्यावा. असाशोधघेत असता अकस्मातसमाधीलागते. (१२) <br></div><br clear="left">
<div class="movi">आपुलें मूळ बरें शोधितां । आपुली तों मायिक वार्ता ।  <br>पुढें वस्तूच तत्त्वतां । समाधान ॥ १३॥ <br></div>	<div class="oarth">आपल्या मूळ स्वरूपाचा शोध घेऊ लागल्यावरच्याला आपण पूर्वी मी असे मानत होतो, तो देह तर पांचभौतिक, मायिक आहे व आपण त्यापासून अलग आहोत. किंबहुना आपण तत्त्वतः आत्मवस्तूच आहोत, हा अनुभव साक्षात येतो. ही स्थिती व समाधान भिन्न नाही. (१३) <br></div><br clear="left">
<div class="movi">आत्मा आहे सर्वसाक्षी । हें बोलिजे पूर्वपक्षीं ।  <br>जो कोणी सिद्धांत लक्षी । तोचि साधु ॥ १४॥ <br></div>	<div class="oarth">आत्मा हा सर्वसाक्षी आहेहा पूर्वपक्ष आहे. हेसाक्षित्वही पुढे राहात नाही व जो सिद्धान्ताशी एकरूप होतो तोच सिद्ध होय. (१४) <br></div><br clear="left">
<div class="movi">सिद्धांत वस्तु लक्षूं जातां । सर्वसाक्षिणी ते अवस्था ।  <br>आत्मा त्याहून परता । अवस्थातीत ॥ १५॥ <br></div>	<div class="oarth">आपल्या खऱ्या स्वरूपाचा शोध घेत असता प्रथम मी म्हणजे देह नव्हे, मी साक्षी आहे, असे या अवस्थेत वाटत असते. म्हणजे सूक्ष्मपणे द्वैतभाव शेष असतोच. पण आत्या हा अवस्थातीत असल्याने ही अवस्थाही ज्या वेळी राहत नाही, त्या वेळी स्वानुभवरूपाने जीवब्रह्मैक्य होते. (१५) <br></div><br clear="left">
<div class="movi">पदार्थज्ञान जेव्हां सरे । द्रष्टा द्रष्टेपणें नुरे ।  <br>ते समयीं फुंज उतरे । मीपणाचा ॥ १६॥  <br></div>	<div class="oarth">ज्या वेळी पदार्थज्ञान संपूर्ण नष्ट होते, एवढेच नव्हे, तर द्रष्ट्याचे द्रष्टेपणही उरत नाही, त्या वेळी मीपणाचा डौली नष्ट होतो. (१६)<br></div><br clear="left">
<div class="movi">जेथें मुरालें मीपण । तेचि अनुभवाची खूण ।  <br>अनिर्वाच्य समाधान । याकारणें बोलिजे ॥ १७॥ <br></div>	<div class="oarth">मीपणा संपूर्णपणे विरणे हीच अनुभवाची खूण आहे, म्हणूनच समाधान हे अनिर्वाच्य आहे असे म्हटले जाते. (१७) <br></div><br clear="left">
<div class="movi">अत्यंत विचाराचे बोल । तरी ते मायिकचि फोल ।  <br>शब्द सबाह्य सखोल । अर्थचि अवघा ॥ १८॥ <br></div>	<div class="oarth">अत्यंत विचारपूर्वक बोलले शब्द जरी असले तरी ते दृश्याच्या अंतर्भूत असल्याने मायिकच असतात. म्हणून नाशिवंतच असतात. पण त्यात जो अंतर्बाह्य असा सखोल अर्थ असतो तो सूक्ष्म असतो, अदृश्य असतो. (१८) <br></div><br clear="left">
<div class="movi">शब्दाकरितां कळे अर्थ । अर्थ पाहतां शब्द व्यर्थ ।  <br>शब्द सांगें तें यथार्थ । परी आपण मिथ्या ॥ १९॥ <br></div>	<div class="oarth">शब्दाच्या माध्यमामुळेच अर्थ कळतो, पण अर्थ कळला की शब्दांची आवश्यकता राहत नाही. शब्द जे सांगतो ते यथार्थ असते, सत्य असते, पण शब्द हा स्वतः मिथ्या असतो. (१९) <br></div><br clear="left">
<div class="movi">शब्दाकरितां वस्तु भासे । वस्तु पाहतां शब्द नासे ।  <br>शब्द फोल अर्थ असे । घनदाटपणें ॥ २०॥ <br></div>	<div class="oarth">शब्दाच्या योगेच आत्मवस्तूचे ज्ञान होते, पण एकदा आत्मवस्तूचा लाभ झाला की शब्दाची आवश्यकता उरत नाही, तो नाश पावतो. शब्द हे फोलकयसारखे असतात, पण अर्थ हे त्यातील भरीव सार असते. (२०) <br></div><br clear="left">
<div class="movi">भूसाकरितां धान्य निपजे । धान्य घेऊन भूस टाकिजे ।  <br>तैसा भूस शब्द जाणिजे । अर्थ धान्य ॥ २१॥ <br></div>	<div class="oarth">धान्य हे नेहमी घुसाचे आवरण घेऊनच उगवते. आपण धान्य घेऊन फ टकून देतो, त्याप्रमाणे शब्द हे भूस आहेत, तर त्यातील अर्थ हा धान्याप्रमाणे संग्राह्य असतो, हे जाणून घ्यावे. (२१) <br></div><br clear="left">
<div class="movi">पोंचटामध्यें घनवट । घनवटीं उडे पोंचट ।  <br>तैसा शब्द हा फलकट । परब्रह्मीं ॥ २२॥ <br></div>	<div class="oarth">फोलकयंत सारधान्य भरलेले असते. धान्य ग्रहण केल्यावर फोलकट उडून जाते. तसे परब्रह्म हे सार आहे आणि शब्द हे फोलकटासारखे त्याज्य आहेत. (२२) <br></div><br clear="left">
<div class="movi">शब्द बोलूनि राहे । अर्थ शब्दापूर्वींच आहे ।  <br>याकारणें न साहे । उपमा तया अर्थासी ॥ २३॥ <br></div>	<div class="oarth">बोस्त्याबरोबरशब्द नष्टहोतो, पण अर्थहा शब्दापूर्वीही असतोच. शब्दउच्चारतानाही तो असतोच नंतरही तो असतोच, म्हणून अर्थाला कशाचीही उपमा देता येत नाही. (२३) <br></div><br clear="left">
<div class="movi">भूस सांडून कण घ्यावा । तैसा वाच्यांश त्यजावा ।  <br>कण लक्ष्यांश लक्षावा । शुद्ध स्वानुभवें ॥ २४॥ <br></div>	<div class="oarth">घुसाचा त्याग करून कण म्हणजे धान्य घ्यावे, त्याप्रमाणे शब्दाचा वाच्यांश टाकून सारभूत असा लक्ष्यांश ग्रहण करावा. उदाहरणार्थ, ब्रह्म दृश्यावेगळे आहे या वाक्याचा आकलन होणारा जो शब्दार्थ तो वाच्यांश होय, आणि याचा जो प्रत्यक्ष अनुभव तो लक्ष्मांश होय. (२४) <br></div><br clear="left">
<div class="movi">दृश्यावेगळें बोलिजे । त्यास वाच्यांश म्हणिजे ।  <br>त्याचा अर्थ तो जाणिजे । शुद्ध लक्ष्यांश ॥ २५॥ <br></div>	<div class="oarth">दृश्यावेगळा शब्दाचा जो साधा अर्थ त्याला वाच्यांश म्हणतात. तो ध्यनिरूप असतो, पण त्यात जो गूढ भाव असतो त्याला शुद्ध लक्ष्मांश म्हणतात. (२५) <br></div><br clear="left">
<div class="movi">ऐसा जो शुद्ध लक्ष्यांश । तोचि जाणावा पूर्वपक्ष ।  <br>स्वानुभव तो अलक्ष्य । लक्षिला न वचे ॥ २६॥ <br></div>	<div class="oarth">हा जो शुद्ध लक्ष्मांश तोच पूर्वपक्ष जाणावा. त्यालाही ओलांडले पाहिजे. स्वानुभव हा मनबुद्धीअगोचर असल्याने त्यास अलक्ष म्हटले आहे. वरीलपैकी कशानेही तो जाणता येत नाही. (२६) <br></div><br clear="left">
<div class="movi">जेथें गाळून सांडिलें नभा । जो अनुभवाचा गाभा ।  <br>ऐसा तोही उभा । कल्पित केला ॥ २७॥  <br></div>	<div class="oarth">पंचमहाभूतांपैकी सर्वांत सूक्ष्म तत्त्व आकाश हे आहे. जेथे आकाश तत्त्वाचाही मागमूस उरत नाही अशी अतींद्रिय अवस्था असते, तेथेही अनुभव व तो घेणारा असे द्वैत जोपर्यंत असते, तोपर्यंत तेथे मायाजनित कल्पना आहेच असे म्हणावे लागते. (२७)<br></div><br clear="left">
<div class="movi">मिथ्या कल्पनेपासून झाला । खरेंपण कैसें असेल त्याला ।  <br>म्हणोनि तेथें अनुभवाला । ठावचि नाहीं ॥ २८॥ <br></div>	<div class="oarth">जो कल्पनेपासून आला तो अनुभव मिथ्याच होय. त्याला खरेपणा येईलच कसा ? म्हणून आत्मस्वरूपाच्या ठिकाणी अनुभवाला जागाच नाही. (२८) <br></div><br clear="left">
<div class="movi">दुजेविण अनुभव । हें बोलणेंचि तों वाव ।  <br>याकारणें नाहीं ठाव । अनुभवासी ॥ २९॥ <br></div>	<div class="oarth">जेथे अनुभव आणि अनुभव घेणारा असतो, तेथेच त्या अनुभवाची जाणीव होते. द्वैताशिवाय अनुभव आला असे बोलणेही व्यर्थच होय. म्हणून स्वरूपी अनुभवास जागाच नाही. (२९) <br></div><br clear="left">
<div class="movi">अनुभवें त्रिपुटी उपजे । अद्वैतीं द्वैतचि लाजे ।  <br>म्हणोनियां बोलणें साजे । अनिर्वाच्य ॥ ३०॥ <br></div>	<div class="oarth">जेथे अनुभव असतो तेथे अनुभाव्य, अनुभविता व अनुभव अशी त्रिपुटी उत्पन्न होते. अद्वैतात द्वैत समूळ नष्ट झालेले असते. म्हणून तेथे भाषा उपयोगी पडत नाही. म्हणून त्यास अनिर्वाच्य म्हणणेच योग्य ठरते. (३०) <br></div><br clear="left">
<div class="movi">दिवसरजनीचें परिमित । करावया मूळ आदित्य ।  <br>तो आदित्य गेलिया उर्वरित । त्यासि काय म्हणावें ॥ ३१॥ <br></div>	<div class="oarth">दिवस आणि रात्रीची मर्यादा सूर्यावर अवलंबून असते. तो सूर्यच जर नाहीसा झाला, तर शिल्लक उरलेल्यास काय म्हणावे ? कारण मग दिवस, रात्र हा भेदच राहणार नाही. (३१) <br></div><br clear="left">
<div class="movi">शब्द मौनाचा विचार । व्हावया मूळ ओंकार ।  <br>तो ओंकार गेलिया उच्चार । कैसा करावा ॥ ३२॥ <br></div>	<div class="oarth">शब्द आणि मौन ह्याचेसंबंधी विचार केला असता त्याचे मूळ ओंकार आहे हे कळून येते. ते मूळ स्कृरण असून नादाची, ध्वनीची उत्पत्ती त्यापासून होते. तो ओंकारच जर नष्ट झाला, तर ध्वनी, नाद उत्पन्न होऊच शकत नाही. मग शब्दांचा उच्चार होणार तरी कसा ? (३२) <br></div><br clear="left">
<div class="movi">अनुभव आणि अनुभविता । सकळ ये मायेचि करितां ।  <br>ते माया मुळींच नसतां । त्यास काय म्हणावें ॥ ३३॥ <br></div>	<div class="oarth">अनुभव आणि अनुभविता हे सर्व मायेमुळेच प्रत्ययास येते. ती मायाच जर नष्ट झाली, तर हे द्वैतही राहत नाही. मग अनुभव कुठला, त्याला वावच राहत नाही. (३३) <br></div><br clear="left">
<div class="movi">वस्तु एक आपण एक । ऐशी असती वेगळीक ।  <br>तरी अनुभवाचा विवेक । बोलों येता मुखें ॥ ३४॥ <br></div>	<div class="oarth">आत्मवस्तु वेगळी आणि तिचा अनुभव घेणारे आपण वेगळे, अशी वेगळीक जर असती तर मग त्या अनुभवासंबंधीचा विचार सुखाने सांगता आला असता. (३४) <br></div><br clear="left">
<div class="movi">वेगळेपणाची माता । ते लटिकी वंध्येची सुता ।  <br>म्हणूनियां अभिन्नता । मुळींच आहे ॥ ३५॥ <br></div>	<div class="oarth">माया हीच त्या वेगळेपणाची माता आहे. म्हणजे मुळात मायेचेच अस्तित्व जेथे नाही तेथे वेगळीक-भिन्नता आहे, असे म्हणणे म्हणजे वंध्येला मुलगी झाली म्हणण्या- सारखेच आहे. म्हणून आत्मावरच्या ठिकाणी अभिन्नता, अद्वैत हे मूळचेच आहे हे जाणून घेतले पाहिजे. (३५) <br></div><br clear="left">
<div class="movi">अजन्मा होता निजला । तेणें स्वप्नीं स्वप्न देखिला ।  <br>सद्गुरूसी शरण गेला । संसारदुःखें ॥ ३६॥ <br></div>	<div class="oarth">अजन्मा म्हणजे अविनाशी आत्मा हा निजलेला होता, म्हणजेच त्याला आपल्या स्वस्वरूपाचा विसर पडला, त्या वेळी त्याला प्रथम स्वप्न पडले की मी म्हणजे देह आहे आणि ही दृढ समजूत झाल्यामुळे तो संसारदुखाने दुःखी झाला होता. तोच त्याला त्या स्वप्नात स्वप्न पडले की तो त्या संसारदुःखामुळे त्रस्त होऊन तो सदुरूंना शरण गेला आहे. (३६) <br></div><br clear="left">
<div class="movi">सद्गुरुकृपेस्तव । झाला संसार वाव ।  <br>ज्ञान झालिया ठाव । पुसे अज्ञानाचा ॥ ३७॥ <br></div>	<div class="oarth">सदुरुकृपेमुळे त्याला दृश्य जगत मिथ्या हे कळून चुकले व आपण देह आहोत हे अज्ञानही नष्ट होऊन आत्मस्वरूपाचे ज्ञान झाले. (३७)<br></div><br clear="left">
<div class="movi">आहे तितुकें नाहीं झालें । नाहीं नाहींपणें निमालें ।  <br>आहे नाहीं जाऊन उरलें । नसोन कांहीं ॥ ३८॥ <br></div>	<div class="oarth">दृश्य वृष्टी आहे अशी वाटत होती ती विवेकाने मिथ्या ठरली, आणि नाही म्हणून जे वाटत होते तेही विरून गेले. याप्रमाणे जे आहे वाटत होते व जे नाही म्हणजे नव्हतेच, ती दोन्ही म्हणजे दृश्यभाव व शून्यत्व जाऊन, जे उरले ते परब्रह्म होय. (३८) <br></div><br clear="left">
<div class="movi">शून्यत्वातीत शुद्ध ज्ञान । तेणें झालें समाधान ।  <br>ऐक्यरूपें अभिन्न । सहजस्थिति ॥ ३९॥ <br></div>	<div class="oarth">शून्यत्वाचेही ज्ञान ज्याला होते तो शुद्ध ज्ञानस्वरूप आत्या तेवढा उरला. त्याच्याशी ऐक्य होताच शाश्वत समाधान प्रास झाले व भिन्नत्व जाऊन अभिन्न अशी सहजस्थिती ऐक्यरूपाने प्रास झाली. (३९) <br></div><br clear="left">
<div class="movi">अद्वैतनिरूपण होतां । निमाली द्वैताची वार्ता ।  <br>ज्ञानचर्चा बोलों जातां । जागृति आली ॥ ४०॥ <br></div>	<div class="oarth">अद्वैतासंबंधीचे निरूपण ऐकले की, द्वैत हे मिथ्या आहे हे कळून येते. आत्मज्ञानासंबंधी चर्चा केली, की आपण देह नाही ह्याची जाणीव होते. मी म्हणजे देह ह्या अज्ञाननिद्रेतून स्वस्वरूप- ज्ञानरूपी जागती येते. (४०) <br></div><br clear="left">
<div class="movi">श्रोतीं व्हावें सावधान । अर्थीं घालावें मन ।  <br>खुणे पावतां समाधान । अंतरीं कळे ॥ ४१॥ <br></div>	<div class="oarth">श्रीसमर्थ म्हणतात की, श्रोत्यांनी आता सावध व्हावे व जे बोलले जात आहे त्याच्या अर्थावर मन एकाग्र करावे म्हणजे त्यांना आत्मज्ञानाची खूण पटून समाधान कसे असते, हे अंतर्यामी कळेल. (४१) <br></div><br clear="left">
<div class="movi">तेणें जितुकें ज्ञान कथिलें । तितुकें स्वप्नावारीं गेलें ।  <br>अनिर्वाच्य सुख उरलें । शब्दातीत ॥ ४२॥ <br></div>	<div class="oarth">अद्वैताच्या निरूपणात शब्दाने जितके ज्ञान सांगितले जाते ते शब्द मिथ्या असतात, त्याप्रमाणे स्वप्नही मिथ्या असते म्हणून ते स्वप्नाप्रमाणे मिथ्या ठरतात. पण आपण जर अर्थावर मन एकाग्र केले असेल, तर मग शब्दातीत अशा अनिर्वाच्य आत्मसुखाशी तादात्म्य होऊन स्वस्वरूपानुभव येतो. (४२) <br></div><br clear="left">
<div class="movi">तेथें शब्देंविण ऐक्यता । अनुभव ना अनुभविता ।  <br>ऐसा निवांत तो मागुता । जागृती आला ॥ ४३॥ <br></div>	<div class="oarth">त्या अवस्थेत शब्दाशिवाय ऐक्य होते, अनुभव व अनुभविता हे द्वैतही राहत नाही. तो निश्चल, निवांत आत्मरूपी ऐक्य पावतो. हीच खरी जागृती होय. (४३) <br></div><br clear="left">
<div class="movi">तेणें स्वप्नीं स्वप्न देखिला । जागा होऊन जागृतीस आला ।  <br>तेथें तर्क कुंठित जाहला । अंत न लगे ॥ ४४॥ <br></div>	<div class="oarth">जीवाने स्वप्नात आणखी एक स्वप्न पाहिले होते. नंतर त्याच स्वप्नात ससारदुःखाने दुःखी होऊन सदुरूंना शरण गेल्याचे स्वप्न त्याने पाहिले. त्यामुळे त्याची अज्ञाननिद्रा सरून तो स्वरूपाविषयी जागृत झाला, म्हणजे त्याला शब्दज्ञान झाले. पण जागा होऊन जागतीला आला म्हणजे त्या शब्दांच्या अर्थाचे चिंतन करता करता तो अर्थाशी एकरूप झाला. त्या वेळी शब्दज्ञान कुंठित झाले व तो अनंताशी एकरूप झाला. (४४) <br></div><br clear="left">
<div class="movi">या निरूपणाचें मूळ । केलेंच करूं प्रांजळ ।  <br>तेणें अंतरीं निवळ । समाधान कळे ॥ ४५॥ <br></div>	<div class="oarth">या निरूपणाचे मूळ सार जे आहे ते आता परत स्पष्ट करून सांगतो म्हणजे मग तुला समाधान म्हणजे काय ते अंतर्यामी कळेल. (४५) <br></div><br clear="left">
<div class="movi">तंव शिष्यें विनविलें । जी हें आतां निरूपिलें ।  <br>तरी पाहिजे बोलिलें । मागुतें स्वामी ॥ ४६॥ <br></div>	<div class="oarth">तेव्हा शिष्याने विनंती केली की हे स्वामी, आता आपण जे निरूपण केलेत तेच सर्व परत मला समजावून सांगावे. (४६)<br></div><br clear="left">
<div class="movi">मज कळाया कारण । केलेंच करावें निरूपण ।  <br>तेथील जे का निजखूण । ते मज अनुभवावी ॥ ४७॥ <br></div>	<div class="oarth">हा विषय अवघड आहे तो मला नीट कळावा म्हणून सांगितलेलेच पुन्हा सांगावे. त्यातील आत्मानुभवाची जी निजखूण, रहस्य आहे, त्याचा मला साक्षात अनुभव येईल असे आपण करावे. (४७) <br></div><br clear="left">
<div class="movi">अजन्मा तो सांगा कवण । तेणें देखिला कैसा स्वप्न ।  <br>येथें कैसें निरूपण । बोलिलें आहे ॥ ४८॥ <br></div>	<div class="oarth">आपण अजन्मा म्हणून म्हणालात तो कोण आहे, त्याने कुठले स्वप्न पाहिले, त्या स्वप्नात कशाचे निरूपण केले गेले, ते सर्व आपण मला सांगा. (४८) <br></div><br clear="left">
<div class="movi">जाणोनि शिष्याचा आदर । स्वामी देती प्रत्युत्तर ।  <br>तेंचि आतां अति तत्पर । श्रोतीं येथें परिसावें ॥ ४९॥ <br></div>	<div class="oarth">शिष्याची जिज्ञासा जाणून स्वामींनी त्याच्या प्रश्नांना जी प्रत्युत्तरे दिली, ती आता येथे श्रोत्यांनी अत्यंत तत्पर होऊन ऐकावी. (४९) <br></div><br clear="left">
<div class="movi">ऐक शिष्या सावधान । अजन्मा तो तूंचि जण ।  <br>तुवां देखिला स्वप्नीं स्वप्न । तोही आतां सांगतों ॥ ५०॥ <br></div>	<div class="oarth">श्रीगुरू म्हणतात की, शिष्या, सावध होऊन ऐक. येथे मी जो अजन्मा म्हणून सांगितला तो तूच आहेस. आता तू स्वप्नात स्वप्न कुठले पाहिलेस तेही स्पष्ट करून सांगतो ते ऐक. (५०) <br></div><br clear="left">
<div class="movi">स्वप्नीं स्वप्नाचा विचार । तो तूं जाण हा संसार ।  <br>तेथें तुवां सारासार । विचार केला ॥ ५१॥ <br></div>	<div class="oarth">हा संसार हेच तू पाहिलेले स्वप्न होय आणि स्वप्नातील विचार म्हणजे येथे तू जो सारासारविचार केलास तो होय. (५१) <br></div><br clear="left">
<div class="movi">रिघोनि सद्गुरूसी शरण । काढून शुद्ध निरूपण ।  <br>याची करिसी उणखूण । प्रत्यक्ष आतां ॥ ५२॥ <br></div>	<div class="oarth">नंतर तू सदुरूंना शरण गेलास. त्यांच्या मुखाने अध्यात्माचे शुद्ध निरूपण ऐकलेस, तेव्हा तुला आपण स्वप्नात वावरत आहोत याची खरी खूण पटली. (५२) <br></div><br clear="left">
<div class="movi">याचाचि घेतां अनुभव । बोलणें तितुकें होतें वाव ।  <br>निवांत विश्रांतीचा ठाव । ते तूं जाण जागृती ॥ ५३॥ <br></div>	<div class="oarth">आता तू त्याचा प्रत्यक्ष अनुभवच घेत आहेस. जेव्हा तुला स्वस्वरूपानुभव येईल तेव्हा शाब्दिक ज्ञान हेही मिथ्याच असते, हे तुला कळेल व तू आत्मस्वरूपाच्या ठिकाणी निश्चल होऊन तीच विश्रांतीची जागा होय हे तुला स्वानुभवाने कळेल. हीच मीपणरहित जी स्थिती तीच खरी जागृती होय, हे तू जाणून घे. (५३) <br></div><br clear="left">
<div class="movi">ज्ञानगोष्टीचा गलबला । सरोन अर्थ प्रगटला ।  <br>याचा विचार घेतां आला । अंतरीं अनुभव ॥ ५४॥ <br></div>	<div class="oarth">प्रथम प्रास झालेल्या शाब्दिक ज्ञानाचा गोंधळ संपून ज्या वेळी त्यातील अर्थाकडे तुझे लक्ष केंद्रित होईल, त्या वेळी त्या अर्थाचा विचार करता करता तुला अंतर्यामी त्याचा अनुभव येईल. (५४) <br></div><br clear="left">
<div class="movi">तुज वाटे हे जागृती । मज झाली अनुभवप्राप्ती ।  <br>या नांव केवळ भ्रांती । फिटलीच नाहीं ॥ ५५॥ <br></div>	<div class="oarth">तुला त्या वेळी वाटेल की मला अनुभवाची प्राप्ती झाली हीच खरी जागृती असावी. पण हेबोलणे योग्य नाही. यावरून तुझी भ्रांती अद्याप फिटली नाही हेच कळून येते. (५५) <br></div><br clear="left">
<div class="movi">अनुभव अनुभवीं विराला । अनुभवेंविण अनुभव आला ।  <br>हाही स्वप्नींचा चेइला । नाहींस बापा ॥ ५६॥ <br></div>	<div class="oarth">अनुभव अनुभवांत विरला, म्हणजे मी देह हे जाऊन मी आत्मा, मी द्रष्टा, साक्षी असा अनुभव आला, म्हणजे अनुभवाशिवाय अनुभव आला तरी हा तुझा अनुभवही स्वप्नमयच आहे. अरे बाबा, तू अजून खरा जागा झालेला नाहीस. (५६) <br></div><br clear="left">
<div class="movi">जागा झालिया स्वप्नऊर्मी । स्वप्नीं म्हणसी अजन्मा तो मी ।  <br>जागेपणीं स्वप्नऊर्मी । गेलीच नाहीं ॥ ५७॥ <br></div>	<div class="oarth">तू जागा झालास असे तुला वाटते आहे, पण अजून तू स्वप्नातच आहेस. स्वप्नातच अजन्मा तो मीच असे तू म्हणत आहेस, जागेपणीही तुझी स्वप्नऊर्मी अद्याप गेलेली नाही. (५७)<br></div><br clear="left">
<div class="movi">स्वप्नीं वाटे जागेपण । तैशी अनुभवाची खूण ।  <br>आली परी तें सत्य स्वप्न । भ्रमरूप ॥ ५८॥ <br></div>	<div class="oarth">स्वप्नातच एखाद्याला वाटते की, तो जागा झाल आहे. तशा प्रकारे अनुभवप्राप्तीमुळे तुला वाटते आहे की आपण जागे झालो. पण तो अनुभव सत्य असला तरी धमरूप स्वप्नातून तू अद्याप पूर्ण जागा झाला नाहीस. (५८) <br></div><br clear="left">
<div class="movi">जागृति यापैलीकडे । तें सांगणें केवीं घडे ।  <br>जेथें धारणाचि मोडे । विवेकाची ॥५९॥  <br></div>	<div class="oarth">च्या अनुभवाच्या पलीकडे जागृती असते, जेथे विवेकाची धारणाच मोडते. त्या स्थितीचे वर्णन कसे करता येईल ? (५९) <br></div><br clear="left">
<div class="movi">म्हणोनि तें समाधान । बोलतांचि न ये ऐसें जाण ।  <br>निःशब्दाची ऐशी खूण । ओळखावी ॥ ६०॥  <br></div>	<div class="oarth">म्हणूनच ते समाधान अनिर्वचनीय, बोक्या न येण्यासारखेच आहे. शब्दांच्या पलीकडील अनिर्वाच्य आहे, हीच त्याची खूण ओळखावी. (६०) <br></div><br clear="left">
<div class="movi">ऐसें आहे समाधान । बोलतांच न ये जाण ।  <br>इतुकेनें बाणली खूण । निःशब्दाची ॥ ६१॥ <br></div>	<div class="oarth">ते समाधान शब्दात सांगताच येत नाही. यावरूनच ते निःशब्द, अनुर्वाच्य आहेयाचा अर्थ तुझ्या लक्षात यावा. (६१)<br></div><br clear="left">
<div class="movi">हरिः ॐ तत्सत् इति श्रीदासबोधे गुरुशिष्यसंवादे  <br>षष्ठदशके अनिर्वाच्यनिरूपणं नाम दशमः समासः ॥ १०॥ <br></div>	<div class="oarth">इति श्रीदासबोधे गुरुशिष्यसंवादे 'अनुर्वाच्यनाम' समास दहावा समाप्त. दशक सहावा समाप्त <br></div><br clear="left">

<p class="end">॥ दशक सहावा समाप्त ॥ </p><br><br>
<p class="top"><a href="#top">GO TOP</a></p><br><br><br>

</td></tr></table></body></html>

<!--  ****  	checked  16-09-2019 ****  -->
