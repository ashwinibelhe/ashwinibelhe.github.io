<html>
<head>
<meta http-equiv="content-type" content="text/html; charset=utf-8">
<title>सत्संगधारा - श्री एकनाथी भागवत - अध्याय एकोणतिसावा</title>
<link rel="stylesheet" type="text/css" href="../css/ebh.css">
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../db/das.htm">श्रीदासबोध</a></li>
			<li><a href="../db/bheemroopi-stotre.htm">भीमरूपी स्तोत्रे</a></li>
			<li><a href="../db/karuna-stotre.htm">करुणा स्तोत्रे</a></li>
			<li><a href="../db/bara-shate.htm">बारा ओव्याशते</a></li>
			<li><a href="../db/atmaram.htm">आत्माराम</a></li>
			<li><a href="../db/atmaram-viv.htm">आत्माराम-विवरण</a></li>
			<li><a href="../db/manache.htm">मनाचे श्लोक</a></li>
			<li><a href="../db/manache-viv.htm">मनाचे श्लोक - विवरण</a></li>
			<li><a href="../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../hansa/aagam-parichay.htm"><span>आगमसार</span></a></li>

			<li><a href="../hansa/laghuvv-parichay.htm">लघुवाक्यवृत्ति</a></li>
			
			<li><a href="../hansa/sadachar.htm">सदाचार</a></li>
			
			<li><a href="../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>

<body bgcolor="#a7b0ef">
<table width="80%" border="0" align="center" bgcolor="#ccffcc">
<tr><td>

<p class="hdr1"><br>
॥ श्री एकनाथी भागवत ॥ <br>
अध्याय एकोणतिसावा </p><br> 

<p class="ovi">
श्रीगणेशाय नमः ॥ श्रीकृष्णाय नमः ॥<br>
ॐ नमो सद्‌गुरुदयार्णव । तुझे कृपेसी नाहीं थांव ।<br>
कृपेनें तारिसी जीव । जीवभाव सांडवूनि ॥ १ ॥<br>
सांडवूनि देहबुद्धी । निरसोनि जीवोपाधी । <br>
भक्त तारिसी भवाब्धीं । कृपानिधी कृपाळुवा ॥ २ ॥<br>
तुझें पाहतां कृपाळूपण । जीवासी जीवें मारिसी पूर्ण ।<br>
नामा रूपा घालिसी शून्य । जातिगोत संपूर्ण निर्दळिसी ॥ ३ ॥<br>
निर्दळूनि आपपरां । निसंतान करिसी संसारा ।<br>
तो तूं जिवलग सोयरा । कृपाळू खरा घडे केवीं ॥ ४ ॥<br>
जेवीं आंधारीं नांदते दृष्टी । भासतीं नक्षत्रें खद्योतकोटी ।<br>
ते आंधारेंसीं सूर्य घोंटी । तेवीं तुझी भेटी साधकां ॥ ५ ॥<br>
तुझी जेथ साचार भेटी । तुवां केलिया कृपादृष्टी ।<br>
संसारभेदाची त्रिपुटी । त्रिगुणेंसी सृष्टी दिसेना ॥ ६ ॥<br>
न दाखवूनि गुणादि सृष्टी । दाविसी अद्वय ब्रह्म दृष्टीं ।<br>
त्यासी कदा नव्हे दृष्टीभेटी । भेटीसी तुटी कदा न पडे ॥ ७ ॥<br>
जो कदा न देखिजे दृष्टीं । त्यासी केवीं होय भेटी ।<br>
भेटीसी कदा न पडे तुटी । हेही गोष्टी घडे केवीं ॥ ८ ॥<br>
जैसा गर्भ मातेच्या पोटीं । असोनि माउली न देखे दृष्टीं ।<br>
तरी तिचे भेटींसी नव्हे तुटी । तेवीं तुझे पोटीं साधक ॥ ९ ॥<br>
माता कळवळोनि पाळी तान्हे । शेखीं माउलितें तें नेणे ।<br>
तेवीं तुजमाजी अज्ञानें । तुवां प्रतिपाळणें निजलोभें ॥ १० ॥<br>
जन्मल्या बाळाकारणें । माता वाढवी शहाणपणें ।<br>
तेवीं तुझेनि निजज्ञानें । सज्ञान होणें साधकीं ॥ ११ ॥<br>
साधकीं लाहतां तुझें ज्ञान । थितें नाठवे मीतूंपण ।<br>
जीव विसरला जीवपण । अद्वयें पूर्ण परमात्मा ॥ १२ ॥<br>
असोत या बहुता गोष्टी । नव्हता सद्‌गुरुकृपादृष्टी ।<br>
करितां उपायांच्या कोटी । नव्हे भेटी परमार्था ॥ १३ ॥<br>
जाहलिया सद्‌गुरुकृपादृष्टी । साधनें पळतीं उठाउठीं ।<br>
ब्रह्मानंदें कोंदे सृष्टी । स्वानंदपुष्टी साधकां ॥ १४ ॥<br>
जाहलिया सद्‌गुरुकृपा प्राप्त । उपनिषदांचा मथितार्थ । <br>
साधकांचा चढे हात । कृपा समर्थ श्रीगुरूची ॥ १५ ॥<br>
सद्‌गुरुकृपा समर्थ । तेणें कृपें श्रीभागवत ।<br>
वाखणिलें जी प्राकृत । शुद्ध मथितार्थ सोलींव ॥ १६ ॥<br>
जनार्दनकृपादृष्टीं । माझ्या मराठ्या आरुष गोष्टी ।<br>
रिघाल्या एकादशाचे पोटीं । स्वानंदतुष्टी निजबोधें ॥ १७ ॥<br>
संस्कृतप्राकृतपरवडी । सज्ञान सेविती स्वानंदगोडी ।<br>
गाय काळी आणि तांबडी । परी दुधीं वांकुडी चवी नाहीं ॥ १८ ॥<br>
तेवीं संस्कृतप्राकृतभाखा । ब्रह्मासी पालट नाहीं देखा । <br>
उभय अभेदें वदला एका । साह्य निजसखा जनार्दन ॥ १९ ॥<br>
जनार्दनकृपेस्तव जाण । अष्टाविंशाचें निरूपण । <br>
गुह्य गंभीर स्वानंदघन । तेहीं केलें व्याख्यान अतिशुद्ध ॥ २० ॥<br>
तेथें नानाविधा उपपत्ती । निजबोधें साधूनि युक्ती ।<br>
स्वयें बोलिला श्रीपती । ब्रह्मस्थिती निष्टंक ॥ २१ ॥<br>
ब्रह्म अद्वयत्वें परिपूर्ण । तेथ हेतु मातु अनुमान ।<br>
न रिघे बुद्धीयुक्तीसीं मन  । अगम्यजाण सर्वार्थीं ॥ २२ ॥<br>
नाहीं दृश्य द्रष्टा दर्शन । नाहीं ध्येय ध्याता ध्यान । <br>
कर्म कर्ता कारण । मी तूंपण असेना ॥ २३ ॥<br>
युक्तीनें सांडिला प्राण । दृष्टांतीं वाहिली आण ।<br>
प्रमाणें जाहलीं अप्रमाण । बोधेंसी क्षीण विवेक जाहला ॥ २४ ॥<br>
तेथ बोल ना मौन । आकार ना शून्य ।<br>
गुण आणि निर्गुण । समूळ जाण असेना ॥ २५ ॥<br>
ऐसी ब्रह्माची निजस्थिति । कृष्णकृपा उद्धवासी प्राप्ती । <br>
अबळांसी अगम्य निश्चितीं । जन कैशा रीतीं तरतील ॥ २६ ॥<br>
ब्रह्मस्थिति अतिदुर्गम । हें उद्धवासी कळलें वर्म ।<br>
साधकांचें साधावया काम । उपावो सुगम पूसत ॥ २७ ॥<br>
कृष्ण निजधामा जाईल आतां । मग ब्रह्मप्राप्ती न ये हाता ।<br>
साधक गुंतती सर्वथा । उपाय तत्त्वतां कोण सांगे ॥ २८ ॥<br>
एवं साधकांचिया हिता । उद्धव कळवळोनि तत्त्वतां । <br>
सुगमत्वें ब्रह्मप्राप्ती ये हाता । तो उपाय अच्युता पूसत ॥ २९ ॥<br>
एकुणतिसावा निरूपण । ब्रह्मप्राप्तीचें सुगम साधन । <br>
सप्रेम भगवद्‍भजन । तें भक्तीलक्षण हरि सांगे ॥ ३० ॥<br>
सुगम साधनें ब्रह्मप्राप्ती । अबळांसी लाभे जैशा रीतीं ।<br>
साश्लोकीं देवासी विनंती । उद्धव तदर्थीं करितसे ॥ ३१ ॥</p>
<p class="shlok">
उद्धव उवाच-<br>
सुदुस्तरामिमां मन्ये योगाचर्यामनात्मनः ।<br>
यथाऽञ्जसा पुमान् सिद्धयेत्तन्मे ब्रूह्यञ्जसाऽच्युत ॥ १ ॥</p>
<p class="ovi">
पूर्वाध्यायीं ब्रह्मस्थिती । सांगितली ते दुर्गम गती ।<br>
भोळ्या भाविकां अबळांप्रती । हे ब्रह्मप्राप्ती साधेना ॥ ३२ ॥<br>
वस्तु व्यक्त ना अव्यक्त । शेखीं प्रकट ना नव्हे गुप्त । <br>
न कळे मूर्त कीं अमूर्त । केवीं साधकां तेथ प्रवेशु ॥ ३३ ॥<br>
जें स्थूल ना सूक्ष्म होये । जें आहे नाहीं शब्द न साहे ।<br>
जेथ पाहतें पाहणें दोनी जाये । तें साधकां होये केवीं साध्य ॥ ३४ ॥<br>
जें दिसें तें ब्रह्म म्हणावें । तंव ते माया रूपें नांवें । <br>
आतां नाहींचि म्हणोनि सांडावें । तेणेंही नाडावें साधकीं ॥ ३५ ॥<br>
जें आकार ना नव्हे शून्य । जेथें न रिघे ध्येय ध्यान ।<br>
ज्यासी लाजे ज्ञेय ज्ञान । ज्यातें साधन स्पर्शेना ॥ ३६ ॥<br>
जें न चढे शब्दाचे हात । जें नातुडे मौनाच्या आंत । <br>
आंत बाहेर नाहीं जेथ । काय साधकीं तेथ करावें ॥ ३७ ॥<br>
नाहीं आंतबाहेर विचारा । तेथ काय धरावें निर्धारा ।<br>
जेथ निर्धारूही पुरा । धरावय धीरा धीर नव्हे ॥ ३८ ॥<br>
साधकीं स्थिर करावया मन । कांहीं न दिसे अवलंबन ।<br>
तेथें अनात्मे अज्ञान जन । त्यांसी दुस्तर जाण हा योगु ॥ ३९ ॥<br>
यापरी निजात्मप्राप्ती  । कदा न चढे अबळाहातीं । <br>
मज तंव मानलें निश्चितीं । हे आत्मस्थिति दुस्तुरू ॥ ४० ॥<br>
ऐशिया ब्रह्माची ब्रह्मप्राप्ती । अज्ञान अप्रयासें पावती ।<br>
तैशी सुगम साधनस्थिती । सांग श्रीपती कृपाळुवा ॥ ४१ ॥<br>
तुवां निजधामा प्रयाण । मांडिलेसें अति त्वरेन ।<br>
एथ तरावया अज्ञान । सुगम साधन सांगिजे ॥ ४२ ॥<br>
म्हणोनि घातलें लोटांगण । धांवोनि धरिले श्रीकृष्णचरण ।<br>
तुज गेलिया अज्ञान जन । तरावया साधन सुगम सांगें ॥ ४३ ॥<br>
पव्हणियापरिस पाय‍उतारा । स्त्रियां अबळां अतिसोपारा । <br>
तैशिया उपायप्रकारा । शार्ङ्गधरा सांगिजे ॥ ४४ ॥<br>
तुझ्या ठायी सद्‍भाव पूर्ण । परी नेणती शब्दज्ञान ।<br>
ऐसे जे अज्ञान जन । त्यासी तरावया साधन सुगम सांगें ॥ ४५ ॥<br>
मनोनिग्रहो अतिकठिण । साधकां नेमवेना संपूर्ण । <br>
तेचि अर्थींचें निरूपण । उद्धव आपण सांगत ॥ ४६ ॥</p>
<p class="shlok">
प्रायशः पुण्डरीकाक्ष युञ्जतो योगिनो मनः ।<br>
विषीदन्त्यसमाधानान्मनोनिग्रहकर्शिताः ॥ २ ॥</p>
<p class="ovi">
ऐकें कृष्णा कमलनयना । शिणतां साधक साधना ।<br>
कदा नाकळवे मना । तेही विवंचना अवधारीं ॥ ४७ ॥<br>
निग्रहावया निजमन । साधक साधिती प्राणापान ।<br>
त्यांसीही छळोनियां मन । जाय निघोन तत्काळ ॥ ४८ ॥<br>
घालूनियां एकांतीं आसन । मनोनिग्रहीं जे सावधान । <br>
त्यांसीही ठकूनियां मन । जाय निघोन चपलत्वें ॥ ४९ ॥<br>
मनोनिग्रहीं आम्ही हटी । म्हणोनि रिघाले कपाटीं ।<br>
त्यांसीही ठकूनि मन शेवटीं । जाय उठाउठीं चपलत्वें ॥ ५० ॥<br>
एक आकआळावया मन । त्यजूनि बैसले अन्न ।<br>
तंव मनें केलें आनेआन । जागृती स्वप्न अन्नमय ॥ ५१ ॥<br>
मनोनिग्रह करितां देख । मन खवळे आधिकाधिक । <br>
मनोनेमीं सज्ञान लोक । शिणले साधक साधनीं ॥ ५२ ॥<br>
वारा बांधवेल मोटें । अग्नि प्राशवेल अवचटें ।<br>
समुद्र घोंटवेल घोंटें । मन आत्मनिष्ठे तरी न ये ॥ ५३ ॥<br>
आकाश करवेल चौघडी । महामेरु बांधवेल पुडीं ।<br>
शून्याची मुरडवेल नरडी । परी या मनाच्या वोढी अनिवार ॥ ५४ ॥<br>
काळ जिंकवेल तत्त्वतां । त्रिभुवनीची लाभेल सत्ता । <br>
परी मनोनिग्रहाची वार्ता । तुजवीण अच्युता घडे केवीं ॥ ५५ ॥<br>
तापसां मन तत्काळ छळी । मन नेमस्तांचा नेम टाळी । <br>
मन बळियांमाजीं महाबळी । करी रांगोळी धैर्याची ॥ ५६ ॥<br>
मन इंद्रातें तळी पाडी । मन ब्रह्म्यातें हटेंचि नाडी । <br>
ऐशी मनाची वोखटी खोडी । आपल्या प्रौढीं नावरे ॥ ५७ ॥<br>
साधनीं साधक शिणतां । मनोजयो न येचि हाता ।<br>
तुजवांचूनि अच्युता । मन सर्वथा नावरे ॥ ५८ ॥<br>
अत्यंत साधूनि निरवडी । मनोजयो आणितां जोडी ।<br>
तंव सिद्धींची दाटे आडाडी । तेणेंही मन नाडी साधकां ॥ ५९ ॥<br>
तुझी कृपा नव्हतां जाण । साधकां कदा नागवे मन ।<br>
तूं तुष्टल्या जनार्दन । मनपणा मन स्वयें विसरे ॥ ६० ॥ <br>
सर्वभावें न रिघतां शरण । साधकां कदा नावरे मन । <br>
मनोनिग्रहार्थ जाण । तुझे चरणा शरण रिघावें ॥ ६१ ॥ <br>
<p class="shlok">
अथात आनन्ददुघं पदाम्बुजं <br>
हंसाः श्रयेरन्नरविन्दलोचन ।<br>
सुखं नु विश्वेश्वर योगकर्मभि- <br>
स्त्वन्माययाऽमी विहता न मानिनः ॥ ३ ॥</p>
<p class="ovi">
कमलापति कमलवदना । कमलालया कमलनयना ।<br>
नाभिकमळीं कमलासना । तुवां ब्रह्मज्ञाना अर्पिलें ॥ ६२ ॥<br>
त्या तुझ्या चरणीचें चरणामृत । तुझ्या कृपा ज्यास होय प्राप्त ।<br>
मनोजय त्याचा होय अंकित । तो होय विरक्त भवभावा ॥ ६३ ॥<br>
तुझ्या चरणामृताची गोडी । मनोजयातें तत्काळ जोडी ।<br>
आधिव्याधि भवपाश तोडी । स्वानंदकोडी साधकां ॥ ६४ ॥<br>
सकळ साधनांचें निजसार । सांख्ययोगविवेक सधर ।<br>
त्या साराचेंही निजसार । तुझी भक्ति साचार श्रीकृष्णा ॥ ६५ ॥<br>
जाणोनि भक्तीचें रहस्य । हृदयप्रेमा लोधलें मानस ।<br>
तेंचि विज्ञान राजहंस । भजनसारांश सेविती ॥ ६६ ॥<br>
काया वाचा आणि मन । सद्‍भावें सदा संपन्न । <br>
ऐशिया भक्तां तुझे चरण । स्वानंदें पूर्ण दुभती ॥ ६७ ॥<br>
धर्म‍अर्थकाममोक्षांसी । साङ्ग साधनें सिद्धी त्यांसी ।<br>
विकळ जाहलिया साधनांसी । ये साधकांसी अपावो ॥ ६८ ॥<br>
तैशी तंव तुझी भक्ति नव्हे । तुज भजतां जीवेंभावें ।<br>
भजकां विघ्न कदा न पवे । शेखीं भक्त नागवे विघ्नासी ॥ ६९ ॥<br>
जें आणि खद्योतासी । भेटी होय सावकाशीं । <br>
तरी विघ्ने भक्तांपाशीं । धीरु यावयासी न धरिती ॥ ७० ॥<br>
पडतां पंचाननाची घाणी । होय मदगजभंगाणी ।<br>
तेवीं तुझ्या भावार्थभजनीं । होय धूळधाणी विघ्नांची ॥ ७१ ॥<br>
येणें निश्चयें निजसंपन्न । तुझ्या चरणीं अनन्य शरण । <br>
त्यांसी नातळे जन्ममरण । मा इतर विघ्न तें कैंचें ॥ ७२ ॥<br>
येणें भावें जे अनन्यशरण । त्यांसी तुझे निजचरण ।<br>
स्वानंदे सदा करिती पूर्ण । जेवीं कामधेनु जाण निजवत्सा ॥ ७३ ॥<br>
भक्तिसरोवरीं निर्मळ । नवविध रसें रसिक जळ । <br>
तेथ तुझे चरणकमळ । विकासत केवळ भावार्थसूर्यें ॥ ७४ ॥<br>
तेथ स्वानुभवैक भ्रमर । झेंपावोनियां अरुवार ।<br>
कुचंबों नेदितां केसर । आमोदसुखसार सेविती ॥ ७५ ॥<br>
तेथ विवेक परमहंस । ते सरोवरींचे राजहंस । <br>
चरणकमळीं करूनि वास । आमोद सुरस सेविती ॥ ७६ ॥<br>
हो कां आर्त जिज्ञासु अर्थार्थीं । हेही ते सरोवरीं असती ।<br>
परी कमळामोद नेणती । ते क्रीडती कमळातळीं ॥ ७७ ॥<br>
ऐसिया भोळ्याभक्तांसी । तूं तारिसी हृषीकेशी । <br>
एवं जे जे लागले भक्तीसी । अपावो त्यांसी असेना ॥ ७८ ॥<br>
भावें करितां तुझें भजन । तूं भावार्थे होशी प्रसन्न । <br>
तुझ्या प्रसन्नता तुझे चरण । स्वानंदें पूर्ण वर्षत ॥ ७९ ॥<br>
तू विश्वमूर्ती विश्वेश्वरु । तूं ब्रह्मादिकांचा ईश्वरु ।<br>
तुझा जाहलिया अभय करू । भक्तां भवपारू स्पर्शेना ॥ ८० ॥<br>
तुझी भक्ती तें त्यांचें सत्कर्म । तुझा भाव तो त्यांचा स्वधर्म । <br>
तुज नैवेद्य अर्पणें उत्तम । तोचि याग परम भक्तांचा ॥ ८१ ॥<br>
नित्य स्मरणें तुझें नाम । हाचि भक्तांचा जपसंभ्रम ।<br>
तुझें कीर्तन मनोरम । ते समाधि परम भक्तांची ॥ ८२ ॥<br>
एवं भक्त करिती जें जें कर्म । तें तें तूं होसी पुरुषोत्तम । <br>
ज्यासी तूं तुष्टसी मेघश्याम । त्यासी भवभ्रम स्पर्शेना ॥ ८३ ॥<br>
यापरी भजनमुखें । भक्त तारिसी निजात्मसुखें ।<br>
तेणें सुखाचेनि हरिखें । अतिसंतोखें डुल्लत ॥ ८४ ॥<br>
एवं अनपेक्षित भक्तजन । तूं निजसुखें करिसी पूर्ण ।<br>
तुज न रिघती जे शरण । ते मायेनें जाण मोहिले ॥ ८५ ॥<br>
जे तुझ्या चरणांसी विमुख । ते स्वप्नींही न देखती सुख ।<br>
चढतेंवाढतें भोगिती दुःख । मायेनें मूर्ख ते केले ॥ ८६ ॥<br>
त्यजूनि तुझें चरणध्यान । करितां योगयागाक्रिया दान ।<br>
तें तें साधकां होय बंधन । खवळे अभिमान ज्ञातृत्वें ॥ ८७ ॥</p>
<p class="shlok">
( पूर्वश्लोकाचा चरण ) ‘त्वन्माययाऽमी विहता न मानिनः’</p>
<p class="ovi">
हाचि श्लोकींचा अंतींचा चरण । उपक्रमोनियां आपण ।<br>
पंडितांचा ज्ञानाभिमान । अभक्तपण प्रकाशी ॥ ८८ ॥<br>
आम्ही ज्ञाते आम्ही योगी । आम्ही प्रवर्तक कर्ममार्गीं ।<br>
आम्ही श्रोत्रिय पवित्र जगीं । आमुची मागी अतिशुद्ध ॥ ८९ ॥<br>
लोक केवळ अज्ञान । तैसे आम्ही नव्हों आपण ।<br>
आमचें वचन प्रमाण । सर्वार्थीं जाण सर्वांशीं ॥ ९० ॥<br>
आम्ही ज्ञाते हें मानूनि दृढ । ज्ञानाभिमानें केले मूढ ।<br>
पांडित्यें हो‍ऊनि गर्वारूढ । दुःख दुर्वाड भोगिती ॥ ९१ ॥<br>
अभिमानाऐसा वैरी । आन नाहीं संसारीं । <br>
तो हा ज्ञानाभिमानेंकरीं । घाली दुस्तरीं सज्ञान ॥ ९२ ॥<br>
असो हे अभक्तांची कथा । जे चुकले भक्तिपंथा । <br>
यालागीं नाना परींची व्यथा । देह‍अहंता सोसिती ॥ ९३ ॥<br>
जिंही भक्तीसी विकूनि चित्त । जाहले अनन्यशरणागत ।<br>
त्यांसी तारिता तूं जगन्नाथ । निजसुखें निजभक्त नांदविसी ॥ ९४ ॥<br>
तुझे जे कां भक्तजन । जिंहीं भक्तीसी विकिला प्राण । <br>
त्यासी न मागतां ब्रह्मज्ञान । सहजें जाण ठसावे ॥ ९५ ॥<br>
तुझें करितां निजभजन । भक्तांसी कदा न बाधी विघ्न । <br>
सुखें होती सुखसंपन्न । हें नवल कोण गोविंदा ॥ ९६ ॥<br>
जे तुज अनन्यशरण । तूं सर्वदा त्यांअधीन ।<br>
तेचि अर्थींचें निरूपण । उद्धव आपण सांगत ॥ ९७ ॥</p>
<p class="shlok">
किं चित्रमच्युत तवैतदशेषबन्धो <br>
दासेष्वनन्यशरणेषु यदात्मसात्त्वम् ।<br>
यो रोचयन् सहमृगैः स्वयमीश्वराणां <br>
श्रीमत्किरीटतटपीडितपादपीठः ॥ ४ ॥</p>
<p class="ovi">
विघ्न न बाधी तुझ्या भक्तांसी । हें नवल नव्हे हृषीकेशी ।<br>
तूं भुलोनि भक्तप्रेमासीं । भक्ताधीन होसी सर्वदा ॥ ९८ ॥<br>
हो‍ऊनि निजदासाअधीन । मध्यरात्रीं पुरविसी अन्न । <br>
शेखीं तुज न मिळे भोजन । भुकेल्या पान भाजीचें ॥ ९९ ॥<br>
उभय सेनेचे देव्हडीं । शस्त्रें सुटतां अति कडाडीं । <br>
तेथ सोसिसी रथाची वोढी । शेखीं रथींचीं घोडीं तूं धुशी ॥ १०० ॥<br>
तुझा मुकुट नाकळे वेदासी । तेथ भक्तांचा चाबुक खोंविसी ।<br>
देखतां सकळिकां रायांसी । रणीं घोडे धुसी निजांगें ॥ १०१ ॥<br>
वागोरे धरोनि दांतीं । चारी घोडे चहूं हातीं । <br>
धुतां न लाजसी श्रीपती । भक्ताधीन निश्चितीं तूं ऐसा ॥ १०२ ॥<br>
बंदीचा सोडविला ज्यासी । तो उग्रसेन स्वामी करिसी । <br>
उच्छिष्टें धर्माघरींचीं काढिसी । शेखीं गायी राखिसी नंदाच्या ॥ १०३ ॥<br>
असो ते थोरांची थोर मात । तूंचि मिळोनि गोपाळात ।<br>
उभ‍उभ्यां खासी त्यांचा भात । छंदें नाचत त्यांचेनी ॥ १०४ ॥<br>
न म्हणसी सोवळें ओवळें । प्रत्यक्ष केवळ गोवळे ।<br>
त्यांचेनि उच्छिष्टकवळें । स्वानंदमेळें डुल्लसी ॥ १०५ ॥<br>
द्रौपदीचिये अतिसांकडीं । नेसतीं जाहलासि तूं लुगडीं ।<br>
गोपिकांचिया निज‍आवडीं । तूं कडोविकडीं नाचसी ॥ १०६ ॥<br>
पूर्णकलश नेतां पाहीं । कांटा मोडला गोपीचे पायीं । <br>
तो पाय धरूनि हातीं दोंही । तूं कांटा लवलाहीं फेडिसी ॥ १०७ ॥<br>
खांदीं वाहिलें दुर्वासासी । द्वारपाळ तूं बळीपाशीं ।<br>
ऐसा भक्ताधीन तूं होसी । वचनें वर्तसी दासांच्या ॥ १०८ ॥<br>
देवा तूं ऐसें म्हणसी । गोवळत्व सत्यत्वें मानिसी ।<br>
तें तुज न घडे हृषीकेशी । तूं पूज्य होसी सुरनरां ॥ १०९ ॥</p>
<p class="shlok">
( पूर्वश्लोकींचें पद ) ‘श्रीमत्किरीटतटपीडितपादपीठः ॥’</p>
<p class="ovi">
इंद्र चंद्र आणि महेंद्र । ब्रह्मा बृहस्पति आणि शंकर ।<br>
ऐसे पूज्य जे कां ईश्वर । तेही तुझे किंकर श्रीकृष्णा ॥ ११० ॥<br>
तुझे आसनाचे पादपीठीं । यांच्या मुकुटमणियांच्या कोटी । <br>
घर्षणीं झणत्कार उठी । नमस्कारा दाटी सुरवरां ॥ १११ ॥<br>
तुझी आज्ञा न मानितां । ब्रह्मादिकांचिया माथां । <br>
साटू वाजे जी सर्वथा । मा इतरांची कथा ते कोण ॥ ११२ ॥<br>
तुझे आज्ञेभेणें जाण । वायु वागवी नेमस्त प्राण ।<br>
सूर्य चालवी दिनमान । तुझे आज्ञेभेणें गोविंदा ॥ ११३ ॥<br>
तुझे आज्ञेचे भयभागीं । समुद्र मर्यादा नुल्लंघी । <br>
तुझ्या आज्ञेच्या नियोगी । वर्षिजे मेघीं जळ काळीं ॥ ११४ ॥<br>
तुझे आज्ञेची अगाध थोरी । स्वयें मृत्यु वंदी शिरीं । <br>
तोही स्वकाळळीं प्रळयो करी । आज्ञेबाहेरी कदा न निघे ॥ ११५ ॥ <br>
आशंका ॥<br>
मी तंव नंदाचा खिल्लारी । उग्रसेनाची सेवा करीं ।<br>
माझीं हे एवढी थोरी । मिथ्या मुरारी म्हणशील ॥ ११६ ॥<br>
तुवां पाडूनि काळाचे दांत । गुरुपुत्र आणिला एथ ।<br>
इंद्र केला मानहत । गोकुळीं अद्‍भुत वर्षतां ॥ ११७ ॥<br>
इतरांची गोठी कायशी । हो‍ऊनि वत्सें वत्सपांसीं ।<br>
वेड लाविलें विधात्यासी । शेखीं गोवळ होसी नंदाचा ॥ ११८ ॥<br>
बाणकैवारालागुनी । शिव आला अतिकोपोनी । <br>
तो त्वां जिंकिला अर्धक्षणी । शार्ङ्गपाणी ईश्वरेश्वरा ॥ ११९ ॥<br>
तुझी भेटी घ्यावयाकारणें । उत्कंठा वाहिजे नारायणें ।<br>
ब्राह्मण अपत्यद्वारा तेणें । तुझी भेटी वांछिणें सर्वदा ॥ १२० ॥<br>
तूं भक्तकाजपंचानन । सत्य करावया अर्जुन । <br>
क्षीरसागरीं रिघोनि जाण । कृष्णनारायण भेटले ॥ १२१ ॥<br>
दोहींचे भेटीची  परवडी । संत जाणती निजआवडीं ।<br>
दोघां मिठी पडली गाढी । निजात्मगोडी अभिन्न ॥ १२२ ॥<br>
कृष्णीं विराला नारायण । कीं नारायणामाजीं श्रीकृष्ण ।<br>
दोघां नाहीं दोनीपण । स्वरूप परिपूर्ण एकत्वें ॥ १२३ ॥<br>
तेथ अर्जुनासी जाहली व्यथा । थित्या अंतरलों कृष्णनाथा ।<br>
तंव शेषशयनीं होय देखता । नारायणता श्रीकृष्णीं ॥ १२४ ॥<br>
तो तूं भक्तकाजकैवारी । लीलाविग्रही अवतारधारी ।<br>
अवतार धरिसी नानापरी  । दीनोद्धारी श्रीकृष्णा ॥ १२५ ॥<br>
यापरी गा हृषीकेशी । अगाध महिमा तुझेपाशीं ।<br>
येचि अवतारीं आम्हांसी । प्रतीती निश्चयेंसी पैं आली ॥ १२६ ॥<br>
अखंड ऐश्वर्याची स्थिती । अनावृत ज्ञानस्फूर्ती । <br>
अद्वयानंदा नाहीं च्युती । ‘अच्युत’ निश्चितीं या हेतू ॥ १२७ ॥<br>
ऐसा तूं अनंत अपरंपार । नियंता ईश्वराचा ईश्वर । <br>
तरी तूं भक्तकरुणाकर । तोही प्रकार अवधारीं ॥ १२८ ॥</p>
*****************************
<p class="shlok">
(पूर्वश्लोकींचा चरण) ‘योऽरोचयन् सहमृगैः स्वयमीश्वराणाम् ॥’</p>
<p class="ovi">
देवां दुर्लभ जो नमस्कारा । तो तू रिसां आणि वानरां ।<br>
खेंव देसी रामचंद्रा । लीलावताराचेनि नटनाट्यें ॥ १२९ ॥<br>
तुवां बोलावें कृपा करूनी । यालागीं वेद तिष्ठे सावधानीं ।<br>
तो तू वानरांच्या कानीं । गुज आळोंचूनी सांगशी ॥ १३० ॥<br>
तुझें ज्ञान न कळे वेदशास्त्रां । तो तूं विचार पुससी वानरां ।<br>
अनुसरोनि त्यांच्या मंत्रा । उपायद्वारा वर्तसी ॥ १३१ ॥<br>
यज्ञींचीं अवदानें प्रांजळें । कदा न घेसी यज्ञकाळें । <br>
तो तूं वानरांची वनफळें । खासी कृपाबळें सप्रेम ॥ १३२ ॥<br>
ऐसें भक्तांचें निजप्रेम । तूं प्रतिपाळिसी मेघश्याम । <br>
त्या तुजमाजीं नाहीं विषम । तूं आत्माराम जगाचा ॥ १३३ ।<br>
‘एतदशेषबंधो’<br>
तूं अंतर्यामीं निजसखा । परमात्मा हृदयस्थ देखा ।<br>
तुजमाजीं भूतां भौतिकां । भिन्न आवांका असेना ॥ १३४ ॥<br>
तूं जडातें चेतविता । मूढातॆं ज्ञानदाता । <br>
सकळ जीवां आनंदविता । तुझिया चित्सत्ता जग नांदे ॥ १३५ ॥<br>
मातापित्यांचें सख्यत्व देखा । तो प्रपंचयुक्त आवांका । <br>
तूं हृदयस्थ निजसखा । सकळ लोकां सुखदाता ॥ १३६ ॥<br>
ऐसा तूं सर्वांचा हृदयस्थ । सर्ववंद्यत्वें अतिसमर्थ ।<br>
जाणासी हृदयींचा वृत्तांत । स्वामी कृपावंत दीनांचा ॥ १३७ ॥<br>
यापरी गा हृषीकेशी । दीनदयाळू निजभक्तांसी ।<br>
ऐशिया सांडूनि स्वामीसी । कोण धनांधासी भजेल ॥ १३८ ॥</p>
<p class="shlok">
तं त्वाखिलात्मदयितेश्वरमाश्रितानां <br>सर्वार्थदं स्वकृतविद्विसृजेत को नु ।<br>
को वा भजेत् किमपि विस्मृतयेऽनुभूत्यै <br>किं वा भवेन्न तव पादरजोजुषां नः ॥ ५ ॥</p>
<p class="ovi">
विधाता आणि हरि हर । हे मायागुणीं गुणावतार ।<br>
तूं मायानियंता ईश्वर । भक्तकरुणाकर सुखदाता ॥ १३९ ॥<br>
त्या तुझी करितां निजभक्ती । चारी पुरुषार्थ चारी मुक्ती ।<br>
भक्तांसी लोटांगणीं येती । एवढी अर्थप्राप्ती निजभक्तां ॥ १४० ॥<br>
निजभक्तांचें मनोगत । तूं सर्वज्ञ जाणता भगवंत ।<br>
भक्तहृदयींचें हृद्‌गत । जाणोनि सर्वार्थ तूं देसी ॥ १४१ ॥<br>
भावार्थाचें भोक्तेपण । जाणता तूं एक श्रीकृष्ण ।<br>
तुजवेगळें हें लक्षण । आणिका जाण कळेना ॥ १४२ ॥<br>
ऐसा स्वामी तूं उत्तमोत्तम । तुझेनि साधकां सुख परम ।<br>
आणिक नाहीं तुजसम । तूं स्वामी पुरुषोत्तम सर्वांचा ॥ १४३ ॥<br>
तूं सर्वांचा स्वामी होसी । परी कृपाळु निजभक्तांसी । <br>
अग्निविषादि नानाबाधेंसीं । तुवां ‘प्रल्हादासी’ रक्षिलें ॥ १४४ ॥<br>
तुज भक्तांची कृपा प्रबळ । उत्तानचरणाचें तानें बाळ ।<br>
करोनियां वैराग्यशीळ । ‘ध्रुवासी’ अढळ तुवां केलें ॥ १४५ ॥<br>
शत्रुबंधु ‘विभीषण’ । तुज झाला अनन्यशरण ।<br>
त्याचे कृपेस्तव जाण । सकुळीं रावण उद्धरिला ॥ १४६ ॥<br>
छळूनि बांधिलें ‘बळीसी’ । शेखीं कृपा उपजली कैसी ।<br>
त्याचे द्वारीं द्वारपाळ होसी । निजलाजेसी सांडूनि ॥ १४७ ॥<br>
ऐशी भक्तकृपा तुजापाशीं । भक्तहृद्गत तूं जाणसी ।<br>
ऐशा सांडूनि निजस्वामीसी । कोण धनांधांसी सेवील ॥ १४८ ॥<br>
देहेंद्रियां जें सुख भासे । तें तुझेनि सुखलेशें । <br>
तो तूं सकळसुखसमावेशें । प्रसन्न अनायासें निजभक्तां ॥ १४९ ॥<br>
साधु जाणती तुझा महिमा । तूं ज्ञानियांचा अभेद आत्मा । <br>
भक्तप्रिय पुरुषोत्तमा । तुझा सुखाचा प्रेमाअप्रमेय ॥ १५० ॥<br>
तुझे सेवेचिया संतोखें । भक्त सुखावले निजसुखें ।<br>
त्यांसी देहद्वंद्वजन्मदुःखें । स्वप्नींही संमुखें कदा नव्हती ॥ १५१ ॥<br>
तुझ्या भजनसुखें तुझे भक्त । विषयीं हो‍ऊनि विरक्त । <br>
ते राज्य समुद्रवलयांकित । थुंकोनि सांडित तुच्छत्वें ॥ १५२ ॥<br>
सकळभोगवैभवेंसीं । स्वर्ग आलिया भक्तांपाशीं । <br>
ते उपेक्षिती तयासी । जेवीं राजहंसीं थिल्लर ॥ १५३ ॥<br>
जे विनटले भजनाच्या ठायीं । ते तूं सुखरूप करिसी पाहीं ।<br>
देहीं असतांचि विदेही । सर्वा ठायीं समसाम्यें ॥ १५४ ॥<br>
ऐसा स्वामी तूं हृषीकेशी । सदा संतुष्ट निजभक्तांसीं । <br>
कठिणत्व नाहीं सेवेसी । कैसें म्हणसी तें ऐक ॥ १५५ ॥<br>
जाणें न लगे परदेशासी । आणि अनवसरु नाहीं सेवेसी ।<br>
भक्तांनिकट अहर्निशीं । तूं हृदयनिवासी निजत्मा ॥ १५६ ॥<br>
सेवेलागीं न लगे धन । शरीरकष्ट न लगती जाण ।<br>
तुझ्या चरणीं ठेविल्या मन । तूं स्वानंदघन तुष्टसी ॥ १५७ ॥<br>
तूं तुष्टोनि करिशी ऐसें । सांडविसी प्रपंचाचें पिसें । <br>
त्रिगुणेंसीं त्रिपुटी नासे । अनायासें मिथ्यात्वें ॥ १५८ ॥<br>
ऐसा तूं सुसेव्य आणि कृपाळू । निजस्वामी तूं दीनदयाळू ।<br>
तुझी सेवा सांडी तो बरळू । मूर्ख केवळू अतिमंद ॥ १५९ ॥<br>
निमेषोन्मेषांचे व्यापार । तुझेनि चालती साचार ।<br>
तुझे सेवेसी विमुख नर । ते परमपामर अभाग्य ॥ १६० ॥<br>
तुझी सेवा सुखरूप केवळ । तीस उपेक्षूनियां बरळ ।<br>
विषयांचे विषकल्लोळ । जे सर्वकाळ वांछिती ॥ १६१ ॥<br>
ज्या विषयांचा विषलेश । थित्या निजसुखा करी नाश ।<br>
जन्ममरणांचा विलास । दुःख असोस भोगावी ॥ १६२ ॥<br>
त्या विषयांचे विषयदाते । इंद्र-महेंद्र कृपणचित्तें ।<br>
त्यांसी भजती जे विषयस्वार्थें । तेही निश्चितें अभाग्य ॥ १६३ ॥<br>
तुझिया कृपा तुझे भक्त । सुखसंपन्न अतिसमर्थ । <br>
संसारी असोनि विरक्त । हें नवल एथ नव्हे देवा ॥ १६४ ॥<br>
तुझें चरणरज जे सेविती । पृथुजनकादि नृपती । <br>
त्यासी इंद्रादिक वंदिती । पायां लागती ऋद्धिसिद्धी ॥ १६५ ॥<br>
आकल्प करितां तपःस्थिति । ज्या सिद्धींची नव्हे प्राप्ती ।<br>
त्या सिद्धी भक्तां शरण येती । ऐसी श्रेष्ठ भक्ति पैं तुझी ॥ १६६ ॥<br>
आणिक साधनें न करितां । तुझे भजनीं ठेविल्या चित्ता ।<br>
सर्व सिद्धी होते शरणागता । स्वभावतां भक्तांसी ॥ १६७ ॥<br>
यापरी तुझे उपकार । भक्तांप्रति घडले अपार । <br>
त्यासी तैंचि घडे प्रत्युपकार । हरिचरणीं साचार जैं स्वयें विरे ॥ १६८ ॥<br>
तेंचि विरालेंपण ऐसें । जेवीं प्रतिबिंब बिंबीं प्रवेशे ।<br>
कां घटाकाशींचेनि आकाशें । होईजे जैसें महदाकाश ॥ १६९ ॥<br>
ऐसें तुजमाजीं न विरतां । प्रत्युपकार न ये हाता ।<br>
जो पुरवी सर्व स्वार्था । त्यासी विसरतां अधःपातु ॥ १७० ॥</p>
<p class="shlok">
नैवोपयन्त्यपचितिं कवयस्तवेश <br>ब्रह्मयुषापि कृतमृद्धमुदः स्मरन्तः ।<br>
योऽन्तर्बहिस्तनुभृतामशुभं विधुन्वन् <br>आचार्यचैत्यवपुषा स्वगतिं व्यनक्ति ॥ ६ ॥</p>
<p class="ovi">
तुजमाजीं न विरतां साचार । ब्रह्मायु हो‍ऊनियां नर । <br>
योगयागें शिणतां अपार । प्रत्युपकार कदा न घडे ॥ १७१ ॥<br>
असो सज्ञान ज्ञाते जन । करितां नानविध साधन ।<br>
तुझिया उपकारा उत्तीर्ण । अणुप्रमाण कदा नव्हती ॥ १७२ ॥<br>
तो उपकार कोण म्हणसी । निजभक्तांच्या कल्मषांसी । <br>
सबाह्यभ्यंतर निर्दळिसी । उभयरूपेंसीं कृपाळुवा ॥ १७३ ॥<br>
अंतरीं अंतर्यामीरूपें । बाह्य सद्‌गुरुस्वरूपें । <br>
भक्तांची सबाह्य पापें सहित संकल्पें निर्दळिसी ॥ १७४ ॥ <br>
अंतर्यामी आणि सद्‌गुरु । उभयररूपें तूं करुणाकरु ।<br>
निरसूनि भक्तभवभारु । निजनिर्धारु धरविसी ॥ १७५ ॥<br>
निजनिर्धाराचें लक्षण । सहजें हारपे मीतूंपण ।<br>
स्वयें विरे देहाभिमान । जन्मजरामरण मावळे ॥ १७६ ॥<br>
गेलिया जन्मजरामरण । सहजें होती आनंदघन ।<br>
ऐसे तुझिया कृपें जाण । उपकारें पूर्ण निजभक्त ॥ १७७ ॥<br>
ऐसी आपुली स्वरूपस्थिती । भक्तां अर्पिसी कृपामूर्ती ।<br>
तो तूं निजस्वामी श्रीपती । पूज्य त्रिजगतीं त्रिदशांसी ॥ १७८ ॥<br>
ऐसे तुझेनि निजप्रसादें । भक्त सुखी जाहले स्वानंदें ।<br>
ते उरलेनि प्रारब्धें । सदा स्वानंदबोधें वर्तती ॥ १७९ ॥<br>
ते देहीं असोनि विदेही । कर्म करूनि अकर्ते पाहीं ।<br>
ऐसे उपकार भक्तांच्या ठायीं । तेकैसेनि उतरायी होतील ॥ १८० ॥<br>
तुज केवीं होइजे उत्तीर्ण । तुझेनि मनासी मनपण । <br>
तुझेनि बुद्धीसी निश्चयो जाण । इंद्रियां स्फुरण तुझेनी ॥ १८१ ॥<br>
निमेषोन्मेषांचे व्यापार । तुझेनि चालती साचार । <br>
नीच नवे तुझे उपकार । उत्तीर्ण नर कदा नव्हती ॥ १८२ ॥<br>
जें जें करावें साधन । तें सिद्धी पावे तुझे कृपेन ।<br>
त्या तुज उत्तीर्णपण । सर्वथा जाण असेना ॥ १८३ ॥<br>
यापरी करूनि उपकार । तुवां उद्धरिले थोरथोर ।<br>
आतां सुगमोपायें भवसागर । तरती भोळे नर तें सांग ॥ १८४ ॥<br>
सुगमोपायें स्वरूपप्राप्ती । भाळेभोळे जन पावती ।<br>
तैसा उपाय श्रीपती । कृपामूर्ति सांगावा ॥ १८५ ॥<br>
तूं गेलिया निजधामा । दीन तरावया मेघश्यामा ।<br>
सुगम उपयाचा महिमा । पुरुषोत्तम मज सांग ॥ १८६ ॥<br>
म्हणोनि घातिलें लोटांगण । मस्तकीं धरिले श्रीचरण  ।<br>
तरावय दीन जन । सुगम साधन सांगिजे ॥ १८७ ॥<br>
उद्धवें प्रार्थिला श्रीपती । अबळें उद्धरावया निश्चितीं । <br>
त्याचेनि धर्में त्रिजगती । त्यासी कृपामूर्ती तुष्टला ॥ १८८ ॥<br>
उद्धवें प्रार्थिला श्रीपती । तेणें सुखावला शुकही चित्तीं ।<br>
उल्लासोनि स्वानंदस्थिथी । म्हणे परीक्षिती सावध ॥ १८९ ॥<br>
सुगम उपायस्थितीं । तरावया त्रिजगतीं ।<br>
उद्धवें विनविला श्रीपती । त्यासी कृपामूर्ति तुष्टला ॥ १९० ॥<br>
संसारतरणोपायबीज । ब्रह्मप्राप्तीचें ब्रह्मगुज ।<br>
सुगमें साधे सहज निज । तें अधोक्षज सांगेल ॥ १९१ ॥<br>
अबळें उद्धरावया निश्चितीं । उद्धवें प्रार्थिला श्रीपती । <br>
त्याचेनि धर्में त्रिजगती । सुगमस्थितीं तरेल ॥ १९२ ॥<br>
निजधामा गेलिया श्रीकृष्णनाथ । दीनें तरावया समस्त ।<br>
उद्धवें सेतु बांधिला एथ । ब्रह्मप्राप्त्यर्थ प्रश्नोक्तीं ॥ १९३ ॥<br>
उद्धवें प्रार्थूनि श्रीकृष्ण । उद्धरावया दीन जन । <br>
ब्रह्मप्राप्तीची पव्हे जाण । सुगम संपूर्ण घातली ॥ १९४ ॥<br>
एवं उद्धवप्रश्नस्थितीं । शुक सुखावे वचनोक्तीं । <br>
तेंचि परीक्षितीप्रती । सुनिश्चितीं सांगत ॥ १९५ ॥</p>
<p class="shlok">
श्रीशुक उवाच-<br>
इत्युद्धवेनात्य‍नुरक्तचेतसा <br>पृष्टो जगत्क्रीडनकः स्वशक्तिभिः ।<br>
गृहीतमूर्तित्रय ईश्वरेश्वरो <br>जगाद सप्रेममनोहरस्मितः ॥ ७ ॥</p>
<p class="ovi">
जो ज्ञानियांचा शिरोमणी । जो ब्रह्मचाऱ्यां मुकुटमणी ।<br>
जो योगियंमाजीं अग्रगणी । जो सिद्धासनीं वंदिजे ॥ १९६ ॥<br>
जो ब्रह्मज्ञानाचा निजनिधी । जो स्वानंदबोधाचा उदधी ।<br>
जो भूतदयेचा क्षीराब्धी । तो शुक स्वबोधीं बोलत ॥ १९७ ॥<br>
पांडवकुळीं उदारकीर्ती । कौरवकुळीं तुझेनि भक्ती ।<br>
धर्मस्थापक त्रिजगतीं । ऐक परीक्षिति सभाग्या ॥ १९८ ॥<br>
जग जें भासे विचित्रपणें । तें जयाचें लीलाखेळणें ।<br>
खेळणेंही स्वयें होणें । शेखीं अलिप्तपणें खेळवी ॥ १९९ ॥<br>
विचित्र भासे जग जाण । ज्याचेनि अंगें क्रीडे संपूर्ण । <br>
जग ज्याचें क्रीडास्थान । जगा जगपण ज्याचेनि ॥ २०० ॥<br>
ऐसा ‘जगत्क्रीडनक’ श्रीकृष्ण । जो ईश्वराचा ईश्वर आपण ।<br>
मायादि तिन्ही गुण । ज्याचेनि पूर्ण प्रकाशती ॥ २०१ ॥<br>
मायागुणीं गुणावतार । जे  उत्पत्तिस्थितिक्षयकर । <br>
ब्रह्मा आणि हरि हर । तेही आज्ञाधर जयाचे ॥ २०२ ॥<br>
ऐशिया श्रीकृष्णाप्रती । उद्धवें सप्रेम विनंती ।<br>
केली अतिविनीतस्थितीं । तेणें श्रीपति तुष्टला ॥ २०३ ॥<br>
बहुतीं प्रार्थिला श्रीकृष्ण । तो आपुलाल्या कार्यार्थ जाण ।<br>
उद्धवें केला विनीत प्रश्न । जगदुद्धरण उपकारी ॥ २०४ ॥<br>
उद्धवाचिया प्रश्नोक्तीं । तोषोनि तुष्टला श्रीपती ।<br>
सुगमोपायें ब्रह्मप्राप्ती । ते साधनस्थिती सांगेल ॥ २०५ ॥<br>
भाळेभोळे सात्त्विक जन । सवेग पावती समाधान ।<br>
तो उद्धवप्रश्नें श्रीकृष्ण । सोपें ब्रह्मज्ञान सांगत ॥ २०६ ॥<br>
ज्ञानमार्गींचे कापडी । जीवें सर्वस्वें घालूनि उडी ।<br>
उद्धवप्रश्नाचे आवडीं । ब्रह्म जोडे जोडी सुगमत्वें ॥ २०७ ॥<br>
लेऊनियां मोहममतेची बेडी । जे पडिले अभिमानबांदवडीं ।<br>
त्यांचीही सुटका धडफुडी । उद्धवें गाढी चिंतिली ॥ २०८ ॥<br>
उद्धवाचें भाग्य थोर । प्रश्न केला जगदुपकार ।<br>
तेणें तुष्टला शार्ङ्गधर । अतिसादर बोलत ॥ २०९ ॥<br>
दीनोद्धाराचा प्रश्न । उद्धवें केला अतिगहन ।<br>
तेणें संतोषोनि श्रीकृष्ण । हास्यवदन बोलत ॥ २१० ॥<br>
कृष्णवदन अतिसुंदर । तेंही हास्ययुक्त मनोहर ।<br>
अतिउल्हासें शार्ङ्गधर । गिरा गंभीर बोलत ॥ २११ ॥</p>
<p class="shlok">
श्रीभगवानुवाच-<br>
हन्त ते कथयिष्यासी मम धर्मान् सुमङ्गलान् ।<br>
याञ्छ्‌द्धयाऽऽचरन्मर्त्यो मृत्युं जयति दुर्जयम् ॥ ८ ॥</p>
<p class="ovi">
जो प्रणवाचें सोलींव सार । जो ज्ञानाचें निजजिव्हारा ।<br>
जो चैतन्याचा चमत्कार । जो परात्पर परादिकां ॥ २१२ ॥<br>
तो मेघगंभीर गर्जोनि । स्वानंदें बोले शार्ङ्गपाणी ।<br>
म्हणे उद्धवा तुझी धन्य धन्य  वाणी । तुझ्या प्रश्नीं मी निवालों ॥ २१३ ॥<br>
भाळ्या भोळ्या ब्रह्मप्राप्ती । पावावया सुगमस्थितीं ।<br>
ये अर्थीं दाटुगी माझी भक्ती । तिसी मी श्रीपती सदा वश्य ॥ २१४ ॥।<br>
माझें करितां अनन्य भजन । मी सर्वथा भक्ताधीन । <br>
तेथ जाती गोत ज्ञातेपण । उंच नीच वर्ण मी न म्हणें ॥ २१५ ॥<br>
जेणें घडे भजन परम । ते सांगेन भागवतधर्म ।<br>
जेणें निरसे कर्माकर्म । मरणजन्मच्छेदक ॥ २१६ ॥<br>
जे धर्म स्वयें आचरितां । समूळ उन्मळी भवव्यथा ।<br>
ज्या धर्मांच्या स्वभावतां । सुखसंपन्नता साधकां ॥ २१७ ॥<br>
जे स्वयें धर्म स्तवितां । निरसी असत्यादि दोषकथा ।<br>
जे धर्म सादरें ऐकतां । विषयावस्था निर्दळी ॥ २१८ ॥<br>
माझे धर्म अतिसुमंगळ । दोषदाहक कलिमळ ।<br>
मंगळांचेंही परम मंगळ । भजन केवळ पैं माझें ॥ २१९ ॥<br>
श्रद्धेनें आचरतां माझे धर्म । माझ्या निजरूपीं उपजे प्रेम ।<br>
तेणें हारपे भवभ्रम । मरणजन्म असेना ॥ २२० ॥<br>
जो मृत्यु ब्रह्मयाचा ग्रास करी । हरिहरांतें मृत्यु मारी ।<br>
मृत्यु दुर्जय संसारीं सुरासुरीं कांपिजे ॥ २२१ ॥<br>
त्या मृत्युचें खणोनि खत । पाडूनि कळिकाळाचे दांत ।<br>
अद्वयभजनें माझे भक्त । सुखें नांदत संसारीं  ॥ २२२ ॥<br>
जेणें निवारे दुर्जय मरण । ऐसें भजन म्हणसी कोण ।<br>
ऐक त्याचेंही लक्षण । तुज मी संपूर्ण सांगेन ॥ २२३ ॥<br>
उद्धवा तूं माझा निजसखा । यालागीं निजभजनाआवांका ।<br>
आरंभूनि पूर्वपीठिका । संक्षेपें देखा सांगेन ॥ २२४ ॥<br>
कोटिशस्त्रें रुपल्या पाहें । तरी शूर वांचला राहे ।<br>
तोचि वर्मींचेनी एके घायें । मरण लाहे तक्ताळ ॥ २२५ ॥<br>
तेवीं करितां नानासाधन । अनिवार्य जन्म मरण ।<br>
त्यासी माझें हें संक्षेपभजन । समूळ जाण निर्दळी ॥ २२६ ॥<br>
कृष्ण घनश्याम महाघन । उद्धवचातकालागीं जाण ।<br>
वर्षला स्वानंदजीवन । तेणें त्रिभुवन सुखी होये ॥ २२७ ॥<br>
लोटलिया वर्षाकाळ । शारदीचें निर्मळ जळ ।<br>
तेवीं सुखाचे सुखकल्लोळ । भजनें प्रबळ एकुणतिसावा ॥ २२८ ॥<br>
एकादशाचिया अंतीं । सुगमत्वें ब्रह्मप्राप्ती । <br>
तदर्थीं उत्तमोत्तम भक्ती । स्वमुखें श्रीपति सांगत ॥ २२९ ॥</p>
<p class="shlok">
कुर्यात्सर्वाणी कर्माणि मदर्थं शनकैं स्मरन् ।<br>
मय्यर्पितमनश्चित्तो मद्धर्मात्ममनोरतिः ॥ ९ ॥</p>
<p class="ovi">
देशाचारें कुलाचारें प्राप्त । वृद्धाचारादि जें एथ ।<br>
जें कां वेदोक्त नित्यनैमित्य । ‘कर्में’ समस्त या नांव ॥ २३० ॥<br>
माझेनि उद्देशें कर्म जें एथ । या नाव ‘साधारण-मदर्थ’ ।<br>
कर्मा सबाह्य जे मज देखत । ‘मुख्यत्वें मदर्थ’ आयास न करितां ॥ २३१ ॥<br>
सकळ कर्म माझेनि प्रकाशे । कर्मक्रिया माझेनि भासे ।<br>
ऐसें समूळ कर्म जेथ दिसे । तें ‘अनायासें मदर्थ’ ॥ २३२ ॥<br>
कर्माआदि मी कर्मकर्ता । कर्मीं कर्मसिद्धीचा मी दाता ।<br>
कर्मीं कर्माचा मी फळभोक्ता । या नांव ‘कृष्णार्पणता’ कर्माची ॥ २३३ ॥<br>
सहसा ऐसें नव्हे मन । तैं हें शनैः शनैः अनुसंधान । <br>
अखंड करितां आपण । स्वरूपीं प्रवीण मन होय ॥ २३४ ॥<br>
मनासे नावडे अनुसंधान । तैं करावे माझें स्मरण ।<br>
माझेनि स्मरणें मन जाण । धरी अनुसंधान मद्‍भजनीं ॥ २३५ ॥<br>
भजन‍अभ्यासपरवडी । मनासी लागे निजात्मगोडी । <br>
तेथें बुद्धि निश्चयेंसीं दे बुडी । देह‍अहंता सोडी अभिमान ॥ २३६ ॥<br>
माझ्या स्वरूपावेगळें कांहीं । मनासी निघावया वाडी नाहीं ।<br>
ऐसें मन जडे माझ्या ठायीं । ‘मदर्पण’ पाहीं या नांव ॥ २३७ ॥<br>
ऐसें मद्‌रूपीं निमग्न मन । तरी आवडे माझें भजन ।<br>
माझिया  भक्तीस्तव जाण । परम पावन मद्‍भक्त ॥ २३८ ॥<br>
म्हणसी विशयनिष्ठ मन । कदा न धरी अनुसंधान । <br>
तेचि अर्थींचा उपाय पूर्ण । स्वयें श्रीकृष्ण सांगत ॥ २३९ ॥</p>
<p class="shlok">
देशान्पुण्यान् संश्रयेत मद्‍भक्तैः साधुभिः श्रितान् ।<br>
देवासुरमनुष्येषु मद्‍भक्ताचरितानि च ॥ १० ॥</p>
<p class="ovi">
देश पावन कुरुक्षेत्र । अयोध्या देश अतिपवित्र ।<br>
गंगायमुनेचें उभयतीर । पवित्र अपार अर्बुदाचळ ॥ २४० ॥<br>
कलापग्राम नंदिग्राम । पावन देश बदरिकाश्रम । <br>
पंचवटी श्रीरामाश्रम । पावन परम गौतमीतट ॥ २४१ ॥<br>
जेथ लागले श्रीरामचरण । पावन देश दण्डकारण्य ।<br>
मथुरा गोकुळ वृंदावन । परम पावन ब्रह्मगिरी ॥ २४२ ॥<br>
पावन पांडुरंगक्षिती । जे कां दक्षिणद्वारावती ।<br>
जेथ विराजे विठ्ठलमूर्ती । नामें गर्जती पंढरी ॥ २४३ ॥<br>
निर्दळी सकळ पापासी । पंचक्रोशी जे कां काशी ।<br>
पुण्य देश वाराणसी । साधकांसी अतिसाह्य ॥ २४४ ॥<br>
पुण्य सरिता जेथ वाहती । तेही साधकां पावन क्षिती ।<br>
गंगा यमुना सरस्वती । साबरमती वैतरणी ॥ २४५ ॥<br>
गंडकी नर्मदा तपती । गोदावरी भीमरथी । <br>
कृष्णा वेण्या तुंगा गोमती । पावन क्षिती श्रीशैल ॥ २४६ ॥<br>
कावेरीचें उभय तीर । पवित्र क्षीती चिदंबर ।<br>
सरिता प्रतीची पवित्र । जिचेनि जळें नर पावन ॥ २४७ ॥<br>
कृतमाला पयस्विनी । अतिपवित्र ताम्रपार्णी ।<br>
पवित्र क्षिती नैमिषारण्यीं । साधकांलागोनि सुसेव्य ॥ २४८ ॥<br>
असो हें पवित्रतेचें महिमान । पावना पावन आहे आन ।<br>
जेथें वसले भक्त सज्जन । तो देश पावन सर्वार्थीं ॥ २४९ ॥<br>
जे गांवीं वसती माझे भक्त । तत्संगे तो गांव पुनीत ।<br>
जे देशीं वसले साधुसंत । तो देश पुनीत त्यांचेनी ॥ २५० ॥<br>
भक्तांचा वारा लागे जिकडे । अतिपवित्रता होय तिकडे ।<br>
ते सत्संगती ज्यांसी घडे । पवित्रता जोडे तयांसी ॥ २५१ ॥<br>
चंदनाचे संगतीवरी । सुवास होती आरीबोरी ।<br>
त्यांते देवद्विज वंदिती शिरीं । तेवीं साधकां करी सत्संग ॥ २५२ ॥<br>
जें केवळ काष्ठ कोरडें । संगें मोल पावलें गाढें ।<br>
त्याची श्रीमंतां चाड पडे । मस्तकीं चढे हरिहरांच्या ॥ २५३ ॥<br>
जैं निजभाग्याची संपत्ती । तैंचि जोडे सत्संगती । <br>
सत्संगें पावन होती । जाण निश्चितीं साधक ॥ २५४ ॥<br>
माझे स्वरूपीं ज्यांचें चित्त । अखंड जडलें भजनयुक्त ।<br>
त्यांसीच बोलिजे ‘मद्‍भक्त’ । तेचि संत सज्जन ॥ २५५ ॥<br>
माझे भक्तांचें आचरित । सुर नर असुर वंदित ।<br>
साधकींही तेंचि एथ । स्वयें निश्चित साधावें ॥ २५६ ॥<br>
श्रेष्ठ विनटले जे भक्तीसी । नारद प्रल्हाद अंबरीषी ।<br>
तेचि भक्ती अहर्निशीं । साधकीं सद्‍भावेंसी साधावी ॥ २५७ ॥</p>
<p class="shlok">
पृथक् सत्रेण वा मह्यं पर्वयात्रामहोत्सवान् ।<br>
कारयेद्गीतनृत्याद्यैर्महाराजविभूतिभिः ॥ ११ ॥</p>
<p class="ovi">
वार्षिकी यात्रा पर्वपूजा । भावें अर्पावी अधोक्षजा ।<br>
छत्रचामरादि वोजा । गरुडध्वजांकित चिह्नीं ॥ २५८ ॥<br>
ऐशिया महराजविभूती । देवासी अर्पाव्या श्रद्धास्थितीं ।<br>
भजनालागीं अहोरातीं । उल्हास चित्तीं अनिवार ॥ २५९ ॥<br>
अश्वगजादिआरोहण । शेषशयन गरुडासन ।<br>
महा-महोत्सव नरयान । रथोत्सव जाण करावा ॥ २६० ॥<br>
टाळ घोळ निशाण भेरी । शंख मृदंग मंगल तुरीं ।<br>
नाद न समाय अंबरीं । जयजयकारीं गर्जावें ॥ २६१ ॥<br>
तेथ गीतनृत्यपवाडे । कीर्तन करावें वाडेंकोडें ।<br>
हुंबरी आखरीं बागडें । देवापुढे करावें ॥ २६२ ॥<br>
तोंड करूनि वांकुडें । वांकुली दावावी देवाकडे ।<br>
वर्णावे देवाचे पवाडे । रंगापुढें गर्जत ॥ २६३ ॥<br>
गोपाळकाल्याचा विन्यास । रासक्रीडेचा उल्हास ।<br>
गोपाळवेषाचा विलास । मनोहर वेष दावावा ॥ २६४ ॥<br>
दावावी मालखड्यांची परी । झोंबी घ्यावी नानाकुसरी ।<br>
दंडीं मुडपीं उरीं शिरीं । परस्परीं हाणत ॥ २६५ ॥<br>
मल्लविद्येच्या आसुडीं । थडक हाणोनियां गाढी । <br>
माळमर्दना परवडी । रंगीं गुढी उभवावी ॥ २६६ ॥<br>
कुवलयापीड उन्मत्त । त्याचे उपटोनि गजदंत ।<br>
गोपाळवेषें डुल्लत । रंगाआंत मिरवावें ॥ २६७ ॥<br>
वानावी देवाची वाढीव । करावी देवाची भाटीव ।<br>
ऐसे दावूनि हावभाव । महामहोत्सव करावा ॥ २६८ ॥<br>
असल्या सामर्थ्यवैभव । स्वयें करावे सकळ उत्सव ।<br>
ना तरी मिळोनियां सर्व । महामहोत्सव करावे ॥ २६९ ॥<br>
ऐशिया अनन्य आवडीं । भजन करितां चढोवढी ।<br>
माझिया भक्तीची लागली गोडी । जोडिलें जोडी हरिप्रेम ॥ २७० ॥<br>
सप्रेम भक्ती करितां जाण । तेणें मी भक्तांसी तुष्टमान ।<br>
माझें अंतरंगभजन । मद्‍भक्त आपण स्वयें लाहे ॥ २७१ ॥<br>
‘अंतरंगभक्ती’ म्हणसी कोण । तें भक्तीचें निजलक्षण ।<br>
उद्धवाप्रति श्रीकृष्ण । स्वमुखें आपण सांगत ॥ २७२ ॥</p>
<p class="shlok">
मामेव सर्वभूतेषु बहिरन्तरपावृतम् ।<br>
ईक्षेतात्मनि चात्मानं यथा खममलाशयः ॥ १२ ॥</p>
<p class="ovi">
भावें करितां माझी भक्ती । शुद्ध होय चित्तवृत्ती ।<br>
तेणें आत्मदृष्टीची स्थिति । गुरुकृपा पावती मद्‍भक्त ॥ २७३ ॥<br>
पाहतां निजात्मदृष्टिवरी । मीचि सर्व भूतांच्या अंतरी । <br>
अंतरींचा हा निर्धार धरी । तंव भूताबाहेरीही मजचि देखे ॥ २७४ ॥<br>
जो परावरादि अनंत । तो मी भूतां सबाह्य भगवंत । <br>
मी तोचि होय माझा भक्त । मिळोनि मजआंत मद्‌रुपें ॥ २७५ ॥<br>
जैसजैशी माझी व्याप्ती । तैसतैशी भक्तांची स्थिती । <br>
जें जें देखे भूतव्यक्ती । तेथ सबाह्य प्रतीती मद्‌रूपें ॥ २७६ ॥<br>
जेवीं घटामाजीं घटाकाश । तेंचि घटासबाह्य महदाकश ।<br>
तेवीं भूतांसबाह्य मी चिद्विलास । माझा रहिवास निजरूपें ॥ २७७ ॥<br>
निश्चयेंसी निजप्रतीती । भगवद्‍भाव सर्वांभूतीं ।<br>
तेचि भक्तांची भजती स्थिती । यथानिगुती हरि सांगे ॥ २७८ ॥</p>
<p class="shlok">
इति सर्वाणि भूतानि मद्‍भावेन महाद्युते । <br>
सभाजयन्मन्यमानो ज्ञानं केवलमाश्रितः ॥ १३ ॥</p>
<p class="ovi">
उद्धवा तुझें भाग्य अमूप । तूं ज्ञाननिधि कैवल्यदीप ।<br>
सर्व भूतीं माझें रूप । चित्स्वरूप सबाह्य ॥ २७९ ॥<br>
यापरी गासर्वभूतीं । माझ्या स्वरूपाची अनुस्यूती ।<br>
लक्षोनि जो करी भक्ती । नानाव्यक्ती समभावें ॥ २८०॥ <br>
भिन्न रूप भिन्न नाम । भिन्न स्थिति भिन्न कर्म ।<br>
जग देखतांही विषम । मद्‍भक्ता सम मद्‍भावो ॥ २८१ ॥<br>
भूतें देखतांही भिन्न । भिन्नत्वा न ये ज्याचें ज्ञान ।<br>
मद्‍भावें भजे समान । त्यासी सुप्रसन्न भक्ति माझी ॥ २८२ ॥<br>
ज्यासी प्रसन्न माझी भक्ति । त्याचा आज्ञाधारक मी श्रीपती ।<br>
जो भगवद्‍भावें सर्व भूतीं । सुनिश्चितीं उपासक ॥ २८३ ॥ आशंका ॥<br>
‘तुझी वेदाज्ञा तंव प्रमाण । अतिशयें पूज्य ब्राह्मण ।<br>
उपेक्षावे असुरजन । चांडाळ जाण अतिनिंद्य ॥ २८४ ॥<br>
कर्मभ्रष्ट जे जे लोक । त्यांचे पाहों नये मुख ।<br>
हे वेदमर्यादा देख । तुवांचि निष्टंक नेमिली ॥ २८५ ॥<br>
तेथ सर्व भूतीं समान । केवीं घडे भगवद्‍भजन’ ।<br>
ऐसा विकल्प धरील मन । तरी ऐक महिमान भक्तीचें ॥ २८६ ॥<br>
जंव अंधारासीं सबळ राती । तंवचि प्रतिष्ठा दीपस्थिती ।<br>
तेथें उगवल्या गभस्ती । दीपाची दीप्ती असतांचि नाहीं ॥ २८७ ॥<br>
तेवीं जंववरी दृढ अज्ञान । तंवचिवरी वेदाज्ञा प्रमाण ।<br>
ज्यासी माझें अभेदभजन । तयासी वेद आपण स्वयें वंदी ॥ २८८ ॥<br>
वेद बापुडा तो किती । ज्यासी माझी अभेदभक्ती । <br>
त्यासी मी वंदी श्रीपती । सदा वशवर्ती तयाचा ॥ २८९ ॥<br>
अभेदभक्ती जेथ पुरी । मी नटिकारु त्याचे घरीं ।<br>
त्याचा संसार माझे शिरीं । योगक्षेम करीं मी त्याचा ॥ २९० ॥<br>
अभेदभक्तीचें महिमान । तिच्या पायां लागे आत्मज्ञान । <br>
तेथ वंद्यनिंद्य समसमान । विषमींही जाण विकारेना ॥ २९१ ॥</p>
<p class="shlok">
ब्राह्मणे पुल्कसे स्तेने ब्रह्मण्येऽर्के स्फुलिङ्गके ।<br>
अक्रूरे क्रूरके चैव समदृक्पण्डितो मतः ॥ १४ ॥</p>
<p class="ovi">
ज्यांचे वंदितां पदरज जाण । पवित्र होइजे आपण ।<br>
ऐसे पुण्यपूज्य जे ब्राह्मण । ज्यांचा हृदयीं चरण हरि वाहे ॥ २९२ ॥<br>
ऐसे अतिवंद्य जे ब्राह्मण । आणि चांडाळांमाजीं निंद्य हीन ।<br>
तो ‘पुल्कस’ द्विजवरांसमान । हरिरूपें जाण भक्त देखे ॥ २९३ ॥<br>
सुवर्णविष्णु सुवर्णश्वान । एक पूज्य एक हीन । <br>
विकू जातां मोल समान । वंद्यनिंद्य जाण आत्मत्वीं तैसें ॥ २९४ ॥<br>
पुल्कस आणि ब्राह्मण । जातिभेदें विषमपण । <br>
आत्मदृष्टीं पाहतां जाण । दोघे समान चिद्‌रूपें ॥ २९५ ॥<br>
जो बळेंचि ब्रह्मस्व चोरी । जो ब्राह्मणा अतिउपकारी ।<br>
दोघे निजात्मनिर्धारीं । सद्‌रूपेंकरीं समसाम्य भक्तां ॥ २९६ ॥<br>
जेवीं डावा उजवा दोनी हात । एक नरकीं एक पुण्यार्थ ।<br>
हा कर्माकर्म विपरीतार्थ । समान निश्चित ज्याचे त्यासी ॥ २९७ ॥<br>
तेवें सर्वस्वें ब्राह्मणांचा दाता । कां जो ब्राह्मणांचा अर्थहरिता ।<br>
दोंहीसी कर्माची विषमता । निजात्मता समान ॥ २९८ ॥<br>
सूर्य आणि खद्योत । तेजविशेषें भेद भासत । <br>
निजात्मतेजें पाहतां तेथ । समसाम्य होत दोहोंसी ॥ २९९ ॥<br>
दावग्नि आणि दिवा । भेद भासे तेजवैभवा । <br>
निजतेजें समानभावा । तेवीं तेजप्राभावा आत्मत्वें समान ॥ ३०० ॥<br>
कर्पूराग्नि सोज्वळ कुंडी । परी राईसंगे तो तडफडी ।<br>
तेवीं सत्वतमपरवडी । शांति आणि गाढी क्रोधावस्था ॥ ३०१ ॥<br>
एक सत्त्ववृत्ति अतिशांत । कां जो क्रूर तामस क्रोधयुक्त ।<br>
गुणवैषम्यें भेद भासत । आत्मत्वें निश्चित समसाम्य भक्तां ॥ ३०२ ॥<br>
एक आपत्काळीं सर्वसत्ता । होय एकाचा प्राणरक्षिता ।<br>
एक प्राणदात्याच्या घाता । प्रवर्ते क्रूरता कृतघ्न जो ॥ ३०३ ॥<br>
हे पुण्यपापविषमता जाण । ऐसेही ठायीं भक्त सज्ञान ।<br>
वस्तु देखती समसमान । उभयतां जाण निजात्मबोधें ॥ ३०४ ॥<br>
वृक्षासी जो प्रतिपाळी । कां जो घाव घाली मूळीं ।<br>
दोघांही समान पुष्पीं फळीं । तेवीं आत्ममेळीं घातका घातीं ॥ ३०५ ॥<br>
द्विजाचें सोंवळें धोत्र । कां मद्यपियाचें मलीन वस्त्र । <br>
सूत्रदृष्टी समान सूत्र । मशक सृष्टिकर आत्मत्वीं तैसे ॥ ३०६ ॥<br>
मशक आणि सृष्टिकर्ता । भजनीं समान मद्‍भक्तां । <br>
हे चौथे भक्तीची अवस्था । अपावो सर्वथा रिघों न शके ॥ ३०७ ॥<br>
जेथूनि रिघों पाहे अपावो । तेथेंचि देखती भगवद्‍भावो ।<br>
तेव्हां अपाव तोचि उपावो । मद्‍भक्तां पहा हो मद्‍भजनीं ॥ ३०८ ॥<br>
ईश्वर आणि पाषाण । भजनीं मद्‍भक्तां समान । <br>
हें भक्तीचें मुख्य लक्षण । ‘चौथी भक्ती’ जाण या नांव ॥ ३०९ ॥<br>
स्वकर्मधर्मवर्णाचर । करितांही निज व्यवहार । <br>
ज्यासी सर्वभूतीं मदाकार । तो  भक्त साचार प्रिय माझा ॥ ३१० ॥<br>
ज्यासी सर्वभूतीं बुद्धि समान । तेचि भक्ति तेंचि ज्ञान । <br>
तेंचि स्वानंदसमाधान । सत्य सज्ञान मानिती ॥ ३११ ॥<br>
असो सज्ञानाची कथा । ज्यासी सर्व भूतीं समता । <br>
तो मजही मानला तत्त्वतां । मोक्षही सर्वथा वंदी त्यातें ॥ ३१२ ॥<br>
सर्वांभूतीं आत्माराम । ऐसें कळलें ज्या निःसीम ।<br>
तेचि भक्ति उत्तमोत्तम । ज्ञानियें परम मद्‌रूपें ॥ ३१३ ॥<br>
योग याग ज्ञान ध्यान । सकळ साधनांमाजीं जाण ।<br>
मुख्यत्वें हेंचि साधन । तेंचि निरूपण हरि सांगे ॥ ३१४ ॥</p>
<p class="shlok">
नरेष्वभीक्ष्णं मद्‍भावं पुंसो भावयतोऽचिरात् । <br>
स्पर्धासूयातिरस्काराः साहङ्कारा वियन्ति हि ॥ १५ ॥</p>
<p class="ovi">
जो श्रोत्रिय सदाचार उत्तम । कां जातिस्वभावें अधम ।<br>
कां अनाचारें अकर्म । येथें सद्‍भावें सम देखे जो वस्तु ॥ ३१५ ॥<br>
चराचरीं भगवद्‍भावो । देखणें हा शुद्ध स्वभावो । <br>
तरी नराच्याच ठायीं देवो । साक्षेपें पहा हो  कृष्ण कां सांगे ॥ ३१६ ॥<br>
मनुष्यांच्य ठायीं जाण । प्रकट दिसती दोषगुण ।<br>
तेथ साक्षेपें आपण । ब्रह्म परिपूर्ण पहावें ॥ ३१७ ॥<br>
चौऱ्यायशीं लक्ष योनी अपार । त्यांत त्र्यायशीं लक्ष नव्याण्णव सहस्त्र । <br>
नवशें नव्याण्णव योनी साचार । मुक्त निरंतर गुणदोषार्थीं ॥ ३१८ ॥<br>
परी मनुष्ययोनीच्या ठायीं । दोष न देखे जो पाहीं ।<br>
तोचि देहीं विदेही । अन्यथा नाहीं ये अर्थीं ॥ ३१९ ॥<br>
मनुष्यदेहीं ब्रह्मभावो । देखे तो सभाग्य पहा हो ।<br>
चहूं मुक्तींचा तोचि रावो । जगीं निःसंदेहो तो एक ॥ ३२० ॥<br>
सर्व भूतीं भगवद्‍भजन । ऐसें ज्यासी अखंड साधन ।<br>
त्या नराचा देहाभिमान । क्षणार्धें जाण स्वयें जाये ॥ ३२१ ॥<br>
जातां देहींचा अहंकार । निघे सकुटुंब सपरिवार । <br>
स्पर्धा असूया तिरस्कार । येणेंसीं सत्वर समूळ निघे ॥ ३२२ ॥<br>
देहीं ममता तोचि ‘अभिमान’ । आपल्या ज्ञानेंसी समान । <br>
त्याचें निर्भर्त्सणें जें ज्ञान । ‘स्पर्धा’ जाण या नांव ॥ ३२३ ॥<br>
अपणाहूनि अधिक ज्ञान । ऐसें जाणोनि आपण ।<br>
त्याचे गुणीं दोषारोपण । करणें ते जाण ‘असूया’ ॥ ३२४ ॥<br>
भाविक जे साधक जन । त्यांचे छळून सांडी साधन । <br>
धिक्कारूनि निर्भर्त्सी पूर्ण । ‘तिरस्कार’ जाण या नांव ॥ ३२५ ॥<br>
इत्यादी दोषसमुदावो । घेऊनि पळे अहंभावो ।<br>
सर्वां भूतीं भगवद्‍भावो । देखतांच पहा हो तत्काळ ॥ ३२६ ॥<br>
सर्व भूतीं समत्वें भजतां हेंचि श्रेष्ठ साधन तत्त्वतां ।<br>
येणें पूर्णब्रह्म लाभे हाता । हे साधे अवस्था नरदेहीं ॥ ३२७ ॥<br>
सांडावे ममतेचें काज । सांडावें योग्यतेचें भोज ।<br>
सांडावी लौकिकाची लाज । ब्रह्मसायुज्य तैं लाभे ॥ ३२८ ॥<br>
सांडावी देहगर्वता । सांडावी सन्मान‍अहंता ।<br>
सांडावी श्रेष्ठत्वपूज्यता । ब्रह्मसायुज्यता तैं लाभे ॥ ३२९ ॥<br>
तत्काळ होइजे ब्रह्म पूर्ण । या प्राप्तीचें सुगम साधन ।<br>
कोणाही न करवे जाण । लोकेषणा दारुण जनासी ॥ ३३० ॥<br>
सांडावा वर्णाभिमान । स्वयें सांडूनि जाणपण ।<br>
अणुरेणूंसीही लोटांगण । घालितां पूर्ण ब्रह्मप्राप्ती ॥ ३३१ ॥<br>
जो सांडी लोकेषणेची लाज । त्यांचे तत्काळ होय काज ।<br>
तेचि विखींचें निजगुज । स्वयें अधोक्षज सांगत ॥ ३३२ ॥</p>
<p class="shlok">
विसृज्य स्मयमानान् स्वान् दृशं व्रीडां च दैहिकीम् ।<br>
प्रणमेद्दण्डवद्‍भूमावाश्वचाण्डालगोखरम् ॥ १६ ॥</p>
<p class="ovi">
सुहृदां देखतां लोटांगण । घालतां हांसतील संपूर्ण ।<br>
यालागीं विदेशीं आपण । घालावे लोटांगण गो-खर-श्वानां ॥ ३३३ ॥<br>
ऐशी लौकिकाची लाज । धरितां सिद्धी न पवे काज ।<br>
लोटांगणाचें निजभोज । नाचावें निर्लज्ज सुहृदांपाशीं ॥ ३३४ ॥<br>
सासु सासरा जांवयी । इष्ट मित्र व्याही भाई । <br>
ज्यांसी देखतांचि पाहीं । विरजे देहीं लाजोनी ॥ ३३५ ॥<br>
त्यांसि देखतां आपण । लाज सांडोनियां जाण ।<br>
चांडाळादि हीन जन । गो खर श्वान वंदावी ॥ ३३६ ॥<br>
तेंहीं ऐसें गा वंदन । दंडाचे परी आपण । <br>
सर्व भूतां लोटांगण । भगवद्‍भावें जाण घालावे ॥ ३३७ ॥<br>
तेथ बर्ह्मवेत्ते ब्राह्मण । कां अंत्यजादि हीन जन । <br>
यांच्या ठायीं लोटांगण । सारिखें जाण सद्‍भावें ॥ ३३८ ॥<br>
गाय गाढव सूकर श्वान । यांच्याही ठायीं आपण । <br>
दंडवत लोटांगण । सद्‍भावें संपूर्ण घालावें ॥ ३३९ ॥<br>
साधावया निजकार्य पूर्ण । लोकलाज सांडावी खणोन । <br>
माशी मुंगी मुरकूट जाण । त्यांसीही लोटांगण दंडप्राय ॥ ३४० ॥<br>
भावें वंदितां गो-खर-रज । प्रकटे भगवद्‍भजनतेज ।<br>
त्यजूनि स्वजनांची लाज । वंदीं निजभोज लोटांगणेंसीं ॥ ३४१ ॥<br>
त्यजूनि संदेहविषमता । लोकलज्जे हाणोनि लाता ।<br>
भगवद्बुद्धीं सर्वभूतां । घालावें तत्त्वतां लोटांगण ॥ ३४२ ॥<br>
म्हणसी ऐसें हें साधन । कोठवरी करावें आपण ।<br>
तेंचि मर्यादानिरूपण । स्वयें श्रीकृष्ण सांगत ॥ ३४३ ॥</p>
<p class="shlok">
यावत्सर्वेषु भूतेषु मद्‍भावो नोपजायते ।<br>
तावदेवमुपासीत वाङ्‌मनःकायवृत्तिभिः ॥ १७ ॥</p>
<p class="ovi">
आपुला देह घालोनि पुढें । जें जें भूत दृष्टीं आतुडे ।<br>
तेथ भगवद्‍भावें ठसा पडे । वाडेंकोडें निश्चित ॥ ३४४ ॥<br>
दृष्टीं पाहतां जें जें भासे । दृष्टीं नातुडतां जें जें दिसे ।<br>
तें तें ज्यासी अनायासें । भासे आपैसें चिद्‌रूप ॥ ३४५ ॥<br>
मनाचे कल्पने जें जें आलें । कां कल्पनातीत जें जें ठेलें ।<br>
तें तें ज्यासी अनुभवा आलें । स्वरूप आपुलें मद्‌रूपत्वें ॥ ३४६ ॥<br>
कायिक कर्माचार । वैदिक लौकिक व्यापार ।<br>
ते ज्यासी दिसती मदाकार । चराचर मद्‌रूपें ॥ ३४७ ॥<br>
जागृतिस्वप्नसुषुप्तीसीं । देखिजे भोगिजे ज्या सुखासी । <br>
तें तें मद्‌रूप ज्यासी । निश्चयेंसीं ठसावे ॥ ३४८ ॥<br>
स्वाभाविक जे व्यापार । देहीं निफजती अपार ।<br>
ज्यासी मद्‌रूपें साचार । निश्चये निर्धार ढळेना ॥ ३४९ ॥<br>
ऐशी न जोडतां अवस्था । सर्व भूतीं भगवद्‍भावता । <br>
भजावें गा तत्त्वतां । निजस्वार्थालागूनी ॥ ३५० ॥<br>
हे सांडूनि भजनावस्था । नाना साधनीं प्रयास करितां । <br>
माझ्या अनुभवाची वार्ता । न चढे हाता कल्पांतीं ॥ ३५१ ॥<br>
ऐसें जाणूनियां आपण । सर्व भूतीं भगवद्‍भजन । <br>
करावें निश्चयेंसीं जाण । हे आज्ञा संपूर्ण पैं माझी ॥ ३५२ ॥<br>
सांडोनियां युक्तीची व्युत्पत्ती । धरितां भगवद्‍भाव सर्वभूतीं ।<br>
येणेंचि माझी सुगम प्राप्ती । जाण निश्चितीं उद्धवा ॥ ३५३ ॥<br>
माझिये प्राप्तीचें सुगम साधन । उद्धवां तुवां पुशिलें जाण ।<br>
तरी सर्व भूतीं भगवद्‍भजन । तदर्थ जाण सांगितलें ॥ ३५४ ॥<br>
हा ब्रह्मप्राप्तीच उपाव पूर्ण । माझे जिव्हरींची निजखूण ।<br>
सुगमप्राप्तीलागीं जाण । उत्तम साधन सांगितलें ॥ ३५५ ॥<br>
येणें सुगम ज्ञानस्थिती । येणें सुगम माझी भक्ती ।<br>
येणें सुगम माझी प्राप्ती । जाण निश्चितीं उद्धवा ॥ ३५६ ॥<br>
सर्व भूतीं ब्रह्मस्थिती । ज्यासी निश्चयें जाहली प्राप्ती ।<br>
त्याची उपरमे भजनवृत्ती । तेंचि श्रीपती सांगत ॥ ३५७ ॥</p>
<p class="shlok">
सर्वं ब्रह्मात्मकं तस्य विद्ययाऽऽत्ममनीषया ।<br>
परिपश्यन्नुपरमेत् सर्वतो मुक्तसंशयः ॥ १८ ॥</p>
<p class="ovi">
काया वाचा आणि चित्तें । सर्व भूतीं भजलें मातें ।<br>
त्यासी भगवद्‌रूप सर्व भूतें । सुनिश्चितें ठसावतीं ॥ ३५८ ॥<br>
तेव्हां मी एक एथें । भगवद्‌रूप पाहें सर्व भूतें ।<br>
हेही वृत्ति हारपे तेथें । देखे सभोंवतें परब्रह्म ॥ ३५९ ॥<br>
परब्रह्म देखती वृत्ती । तेही विरे ब्रह्माआंतौती । <br>
जेवीं घृतकणिका घृतीं । होय सुनिश्चितीं घृतरूप ॥ ३६० ॥<br>
तेव्हां ब्रह्मचि परिपूर्ण । हेही स्फूर्ति नुरे जाण । <br>
गिळूनियां मीतूंपण । ब्रह्मीं ब्रह्मपण अहेतुक ॥ ३६१ ॥<br>
तेथें हेतु मातु दृष्टांतु । खुंटला वेदेंसीं शास्त्रार्थु । <br>
हारपला देवभक्तु । अखंड वस्तु अद्वयत्वें ॥ ३६२ ॥<br>
गेलिया दोराचें सापपण । दोर दोररूपें परिपूर्ण ।<br>
हो कां भासतांही सापपण । दोरीं दोरपण अनसुट ॥ ३६३ ॥<br>
तेवीं प्रपंच सकारण । गेलिया ब्रह्मचि परिपूर्ण । <br>
कां दिसतांही प्रपंचाचें भान । ब्रह्मीं ब्रह्मपण अनुच्छिष्ट ॥ ३६४ ॥<br>
याचिलागीं सर्व भूतीं । करितां माझी भगवद्‍भक्ती । <br>
एवढी साधकांसी प्राप्ती । जाण निश्चितीं उद्धवा ॥ ३६५ ॥<br>
तत्काळ पावावया ब्रह्म पूर्ण । सांडूनियां दोषगुण । <br>
सर्व भूतीं भगवद्‍भजन । हेंचि साधन मुख्यत्वें ॥ ३६६ ॥<br>
याही साधनावरतें । आणिक साधन नाहीं सरतें ।<br>
हेंचि परम साधन येथें । मजही निश्चितें मानलें ॥ ३६७ ॥</p>
<p class="shlok">
अयं हि सर्वकल्पानां सधीचीनो मतो मम ।<br>
मद्‍भावः सर्वभूतेषु मनोवाक्कायवृत्तिभिः ॥ १९ ॥</p>
<p class="ovi">
सर्व भूतीं भगवद्‌दृष्टी । हेंचि भांडवल माझे गांठीं ।<br>
येणें भांडवलें कल्पकोटी । करोनि सृष्टीं मी अकर्ता ॥ ३६८ ॥<br>
मज पाहतां निजात्मपुष्टी सर्वभूतीं भगवद्‍दृष्टी । <br>
हेचि भक्ति माझी गोमटी । ब्रह्मांडकोटीतारक ॥ ३६९ ॥<br>
हेचि भक्ति म्यां कल्पादी सर्वभूतीं भगवद्बुद्धी ।<br>
नाभिकमळीं त्रिशुद्धी । ब्रह्मा या विधीं उपदेशिला ॥ ३७० ॥<br>
व्रत तप करितां दान । योगयाग करितां ध्यान । <br>
वेदशास्त्रार्थें साधितां ज्ञान । माझ्या भक्तीसमान ते नव्हती ॥ ३७१ ॥<br>
नाना साधनांचिया कोटी । साधकीं साधितां आटाटी । <br>
माझ्या प्रेमाची नातुडे गोठी । मद्‍भक्तभेटीवांचूनी ॥ ३७२ ॥<br>
माझिया भक्तांचिये संगतीं । साधकां लाभे माझी भक्ती ।<br>
अभेदभजनें माझी प्राप्ती । जाण निष्चितीं उद्धवा ॥ ३७३ ॥ <br>
सर्व भूतीं भगवद्‌भजन । करितां ऐक पां लक्षण । <br>
विषमे भूतें देखता जाण । मनीं भाव परिपूर्ण ब्रह्मत्वें ॥ ३७४ ॥<br>
दुष्ट दुरात्मा अनोळख । नष्ट चांडाळ अनामिक ।<br>
तेथही ब्रह्मभाव चोख । हें ‘मानसिक’ निजभजन ॥ ३७५ ॥<br>
भूतीं भगवंत परिपूर्ण । ऐसें जाणोनि आपण । <br>
भूतांसी लागे दारुण । तें कठिण वचन बोलेना ॥ ३७६ ॥<br>
तेथें जातांही निजप्राण । भूतांचे न बोले दोषगुण ।<br>
या नांव गा ‘वाचिक’ भजन । उद्धवा जाण निश्चित ॥ ३७७ ॥<br>
जेणें भूतांसी होय उपकार । ते ते करी देहव्यापार । <br>
भेदितांही निजजिव्हार । जो अपकारा कर उचलीना ॥ ३७८ ॥<br>
स्वयें साहूनियां अपकार । जो अपकारियां करी उपकार ।<br>
ऐसा ज्याचा शरीरव्यापार । तें भजन साचार ‘कायिक’ ॥ ३७९ ॥<br>
यापरी काया-वाचा-मनें । सर्वभूतीं भगवद्‍भजन ।<br>
हेंचि मुख्यत्वें श्रेष्ठ साधन । भक्त सज्ञान जाणती ॥ ३८० ॥<br>
ब्रह्मप्राप्तीचें परम कारण । हेंचि एक सुगम साधन ।<br>
मजही निश्चयें मानलें जाण । देवकीची आण उद्धवा ॥ ३८१ ॥<br>
हा भजनधर्म अतिशुद्ध । येथें विघ्नांचा संबंध ।<br>
अल्पही रिघों न शके बाध । तेंचि विशद हरि सांगे ॥ ३८२ ॥</p>
<p class="shlok">
न ह्यङ्गोपक्रमे ध्वंसो मद्धर्मस्योद्धवाण्वपि ।<br>
मया व्यवसितः सम्यङ्‌निर्गुणत्वादनाशिषः ॥ २० ॥</p>
<p class="ovi">
अनेक धर्म नाना शास्त्रार्थीं । मन्वादि मुखें बोलिले बहुतीं ।<br>
परी सर्वभूतीं भगवद्‍भक्ती । श्रेष्ठ सर्वार्थीं साधकां ॥ ३८३ ॥<br>
ये भक्तीचें हेंचि श्रेष्ठपण । इचे पूर्वारंभी जाण ।<br>
साधकांपाशीं अल्पही विघ्न । बाधकपण धरूं न शके ॥ ३८४ ॥<br>
ये भक्तीचें निजलक्षण । पूर्वारंभीं हे निर्गुण ।<br>
एथ रिघावया विघ्न । दाटुगेंपण धरीना ॥ ३८५ ॥<br>
जेवीं गरुडाचे झडपेतळीं । होती सर्पाच्या चिरफाळी ।<br>
तेवीं ये भक्तीजवळी । विघ्नांची होळी स्वयें होये ॥ ३८६ ॥<br>
माझिया नामापुढें । विघ्न राहों न शके बापुडें ।<br>
तें माझे भक्तीकडे । कोणते तोंडें ये‍ईल ॥ ३८७ ॥<br>
यापरी हे भक्ति सधर । उद्धवा तुझें भाग्य थोर ।<br>
म्यां फोडूनि निजजिव्हार । साराचें सार सांगितलें ॥ ३८८ ॥<br>
निष्काम जे माझी भक्ती । तेथ विघ्नांची न पडे गुंती ।<br>
परब्रह्माची ब्रह्मस्थिती । सुलभत्वें प्राप्ती साधकां ॥ ३८९ ॥<br>
हेतुक अहेतुक कर्माचरण । तेंही करी जो कृष्णार्पण । <br>
ते उत्तम माझी भक्ती जाण । तेंचि निरूपण हरि सांगे ॥ ३९० ॥</p>
<p class="shlok">
यो यो मयि परे धर्मः कल्प्यते निष्फलाय चेत् ।<br>
तदायासो निरर्थः स्यद्‍भयादेरिव सत्तम ॥ २१ ॥</p>
<p class="ovi">
व्यवहारार्थ जो प्रयास केला । जो न फळतां व्यर्थ गेला ।<br>
तोही जैं परब्रह्मीं अर्पिला । तैं मद्‍भजनीं लागला सद्‍भावें ॥ ३९१ ॥<br>
शिमगियाचा महासण । तेथ खेळ खेळला जो आपण । <br>
तोही केल्या कृष्णार्पण । तेही भक्ति जाण मज अर्पे ॥ ३९२ ॥<br>
चोराभेणें लपतां वनीं । निधान आतुडे ज्यालागूनी ।<br>
तेवीं व्यर्थ कर्मही मदर्पणीं । करितां मद्‍भजनीं महालाभ ॥ ३९३ ॥<br>
नासलें तें सांडितां क्षीतीं । तेंही लागे माझे भक्तीं । <br>
जरी ब्रह्मार्पण चित्तीं । साधक निश्चितीं दृढ मानी ॥ ३९४ ॥<br>
कडू भोंपळ्याची खिरी । उपेगा न ये श्वानसूकरीं । <br>
ते उल्हासें कृष्णार्पण करी । तेही निर्धारीं ब्रह्मीं अर्पे ॥ ३९५ ॥<br>
जें हारपलें न दिसे । जें सहजें उडे काळवशें ।<br>
तेंही लाविल्या मदुद्देशें । होय अनायासें मदर्पण ॥ ३९६ ॥<br>
सकळ सारांचें सार पूर्ण । कर्ममात्र कृष्णार्पण ।<br>
साक्षेपें करावें आपण । ‘सद्बुद्धि’ संपूर्ण या नांव ॥ ३९७ ॥</p>
<p class="shlok">
एषा बुद्धिमतां बुद्धिर्मनीषा च मनीषिणाम् ।<br>
यत्सत्यमनृतेनेह मर्त्येनाप्नोति मामृतम् ॥ २२ ॥</p>
<p class="ovi">
अंतरीं विषयांची आसक्ती । वरीवरी ब्रह्मर्पण म्हणती ।<br>
ते ठकिले बहुतां अर्थी । तेंचि श्रीपति सांगत ॥ ३९८ ॥<br>
एक बुद्धिमंत होती । ते निजबुद्धी घेऊन हातीं । <br>
शेखीं लागले विषयस्वार्थीं । ते ठकिले निश्चितीं देहममता ॥ ३९९ ॥<br>
एकाची बुद्धि अतिचोखडी । वेदशास्त्रार्थीं व्युत्पत्ति गाढी ।<br>
ते अभिमानें कडोविकडी । ठकिले पडिपाडीं ज्ञानगर्वे ॥ ४०० ॥<br>
बुद्धिमंत अभ्यासी जन । अभ्यासें साधिती प्राणापान ।<br>
ते योगदुर्गीं रिघतां जाण । ठकिले संपूर्ण भोगसिद्धीं ॥ ४०१ ॥<br>
एक मानिती कर्म श्रेष्ठ । वाढविती कर्मकचाट ।<br>
विधिनिषेधीं रुंधिली वाट । बुडाले कर्मठ कर्मामाजीं ॥ ४०२ ॥<br>
यापरी नानाव्युत्पत्ती । करितां ठकले नेणों किती ।<br>
तैसी नव्हे माझी भक्ती । सभाग्य पावती निजभाग्यें ॥ ४०३ ॥<br>
माझें सर्वभूतीं ज्यासीं भजन । त्याचे बुद्धीची बुद्धी मी आपण ।<br>
ते तूं बुद्धी म्हणसी कोण । कर्म ब्रह्मार्पण ‘महाबुद्धी’ ॥ ४०४ ॥<br>
सर्वभूतीं माझें भजन । सर्व कर्म मदर्पण । <br>
हे बुद्धीचि ‘महाबुद्धी’ जाण । येणें ब्रह्म परिपूर्ण स्वयें होती ॥ ४०५ ॥<br>
चतुरांचें चातुर्य गहन । या नांव बोलिजे गा आपण । <br>
मिथ्या देहें करूनि भजन । ब्रह्म सनातन स्वयें होती ॥ ४०६ ॥<br>
आधीं मायाचि तंव वावो । मायाकल्पित मिथ्या देहो । <br>
तें देहकर्म मज अर्पितां पहा हो । ब्रह्म स्वयमेवो स्वयें होती ॥ ४०७ ॥<br>
मिथ्या देहाचेनि भजनें । सत्य परब्रह्म स्वयें होणें ।<br>
जेवीं कोंडा देऊनि आपणें । कणांची घेणें महाराशी ॥ ४०८ ॥<br>
देतां फुटकी कांचवटी । चिंतामणी जोडे गांठी । <br>
कां इटेच्या साटोवाटीं । जोडे उठाउठीं अव्हशंख ॥ ४०९ ॥<br>
तेवीं मिथ्या देहींचें कर्माचरण । जेणें जीवासी दृढ बंधन ।<br>
तें कर्म करितां मदर्पण । ब्रह्म परिपूर्ण स्वयें होती ॥ ४१० ॥<br>
अनित्य देहाचियासाठीं । नित्यवस्तूसी पडे मिठी । <br>
हेचि बुद्धिमतीं बुद्धि मोठी । ‘ज्ञानाची संतुष्टी’ या नांव म्हणिपे ॥ ४११ ॥<br>
निष्टंकित परमार्थ । स्वमुखें बोलिला श्रीकृष्णनाथ । <br>
तो कळसा आणोनियां ग्रंथ । उपसंहारार्थ सांगतु ॥ ४१२ ॥</p>
<p class="shlok">
एष तेऽभिहितः कृत्स्नो ब्रह्मवादस्य सङ्‍ग्रहः ।<br>
समासव्यसविधिना देवानामपि दुर्गमः ॥ २३ ॥</p>
<p class="ovi">
संक्षेपें आणि सविस्तरें । सांडूनि नाना मतांतरें  ।<br>
म्यां सांगितलें निजनिर्धारे । ब्रह्मज्ञान खरें अतिशुद्ध ॥ ४१३ ॥<br>
तुज सांगितले करून सुगम । परी हें ब्रह्मादि देवां दुर्गम ।<br>
जे आलोडिती आगमनिगम । त्यांसीही परम दुस्तर ॥ ४१४ ॥<br>
तेथें नाना शास्त्रशब्दबोध । वस्तु नेणोनि करिती विवाद ।<br>
जेथ वेदांचा ब्रह्मवाद । होय निःशब्द ‘नेति’ शब्दें ॥ ४१५ ॥<br>
तें हें आत्मज्ञानाचें निजसार । परमार्थाचें गुह्य भांडार ।<br>
मज परमात्म्याचें जिव्हार । फोडूनि साचार सागितलें ॥ ४१६ ॥</p>
<p class="shlok">
अभीक्ष्णशस्ते गदितं ज्ञान विस्पष्टयुक्तिमत् ।<br>
एतद्विज्ञाय मुच्येत पुरुषो नष्टसंशयः ॥ २४ ॥</p>
<p class="ovi">
जेथ वेदशास्त्रांसी कुवाडें । जें बोलीं बोलतां नातुडे ।<br>
तेंचि ज्ञान म्यां तुजपुढें । निजनिवाडें सांगितलें ॥ ४१७ ॥<br>
जें सांगितलें शुद्ध ज्ञान । तें नाना युक्तींकरूनि जाण । <br>
दृढतेलागीं निरूपण । पुनः पुनः जाण म्यां केलें ॥ ४१८ ॥<br>
बहुत न लावितां खटपट । तुज न वाटतांही कष्ट । <br>
ज्ञान सांगितलें विस्पष्ट । जेणें होती सपाट संशय सर्व ॥ ४१९ ॥<br>
हें जाणीतलिया ज्ञान । सर्व संशय होती दहन । <br>
साधक होय ब्रह्मसंपन्न । स्वानंदपूर्ण सर्वदा ॥ ४२० ॥<br>
म्यां सांगितलें गुह्यज्ञान । एकादशाचें निरूपण । <br>
याचें श्रवण पठण मनन । करी तो धन्य उद्धवा ॥ ४२१ ॥</p>
<p class="shlok">
सुविविक्तं तव प्रश्नं मयैतदपि धारयेत् ।<br>
सनातनं ब्रह्म गुह्यं परं ब्रह्माधिगच्छति ॥ २५ ॥</p>
<p class="ovi">
ज्ञाते तरती हें नवल कोण । परी भाळेभोळे जे अज्ञान ।<br>
त्यांसी उद्धरावया जाण । उद्धवा तुवां प्रश्न पुशिला ॥ ४२२ ॥<br>
त्या प्रश्नानुसारें जाण । म्यां संतोषोनि आपण । <br>
सांगितलें गुह्य ज्ञान । परम कारण परब्रह्म ॥ ४२३ ॥<br>
जेवीं वत्साचे हुंकारें । धेनु स्रवत चाले क्षीरें ।<br>
तेवीं तुझेनि प्रश्नादरें । मी स्वानंदभरें तुष्टलों ॥ ४२४ ॥<br>
तेथ न करितांही प्रश्न । होतां तानयाचें अवलोकन ।<br>
कूर्मी नेत्रद्वारां आपण । अमृतपान करवीत ॥ ४२५ ॥<br>
तेवीं उद्धवा तुझें अवलोकन । होतां माझें हृदयींचें ब्रह्मज्ञान ।<br>
तें वोसंडलें गा परिपूर्ण । तें हें निरूपण म्यां केलें ॥ ४२६ ॥<br>
येणें निरूपणामिसें । परमामृत सावकाशें । <br>
तुज म्यां पाजिलें अनायसें । स्वानंदरसें निजबोधु ॥ ४२७ ॥<br>
सिंधु मेघा जळपान करवी । तेणें जळें मेघ जगातें निववी ।<br>
तेवीं उद्धवाचिये ब्रह्मपदवीं । जडमूढजीवीं उद्धरिजे ॥ ४२८ ॥<br>
जेवीं वत्साचेनि प्रेमभरें । गाय दुभे तें घरासी पुरे ।<br>
तेवीं उद्धवप्रश्नादरे । जग उद्धरे अनायासें ॥ ४२९ ॥<br>
तो हा प्रश्नोत्तरकथानुवाद । माझा तुझा ब्रह्मसंवाद । <br>
निरूपणीं एकादशस्कंध । हा अर्थावबोध जो राखे ॥ ४३० ॥<br>
अथवां निरूपण । सार्थकें जो कां करी श्रवण ।<br>
तैं श्रोते वक्ते उभय जाण । ब्रह्म सनातन स्वयें होती ॥ ४३१ ॥<br>
जगीं ब्रह्म असतां परिपूर्ण । मनबुद्धिइंन्द्रियां न दिसे जाण ।<br>
जेथें वेदांसी पडिलें मौन । तें गुह्यज्ञान पावती ॥ ४३२ ॥<br>
ज्ञान पावलिया पुढती । कदा काळें नव्हे च्युती । <br>
हा एकादशार्थ धरितां चित्तीं । पदप्राप्ती अच्युत ॥ ४३३ ॥<br>
श्रोते वक्ते एकादशार्थी । एवढी पदवी पावती ।<br>
मा मद्‍भक्तांसी अतिप्रीतीं । जे उपदेशिती हें ज्ञान ॥ ४३४ ॥<br>
त्यांच्या फळाची फलप्राप्ती । ज्ञानोपदेशाची शुद्ध स्थिती ।<br>
उद्धवालागीं अतिप्रीतीं । स्वमुखें श्रीपती सांगत ॥ ४३५ ॥</p>
<p class="shlok">
य एतन्मम भक्तेषु सम्प्रदद्यात् सुपुष्कलम् ।<br>
तस्याहं ब्रह्मदायस्य ददाम्यात्मानमात्मना ॥ २६ ॥</p>
<p class="ovi">
काया वाचा आणी चित्त । ग्रह दारा वित्त जीवित । <br>
निष्कामता मज अर्पित । अनन्य भक्त ते माझे ॥ ४३६ ॥<br>
ऐशिया भक्तांच्या ठायीं जाण । अवश्य उपदेशावें हें ज्ञान ।<br>
त्याही उपदेशाचें लक्षण । पक्व परिपूर्ण तें ऐसें ॥ ४३७ ॥<br>
जेथ जेथ जाय साधकाचें मन । तेथ तेथ ब्रह्म परिपूर्ण । <br>
मन निघावया तेथून । रितें स्थान असेना ॥ ४३८ ॥<br>
ऐसें करितां अनुसंधान । चैतन्यीं समरसे मन ।<br>
त्यातें म्हणिजे ‘पुष्कल ज्ञान’ । उपदेश पूर्ण या नांव ॥ ४३९ ॥<br>
ऐसें समूळ ब्रह्मज्ञान । मद्‍भक्तांसी जो करी दान । <br>
त्याचा ब्रह्मऋणिया मी जाण । होय संपूर्ण उद्धवा ॥ ४४० ॥<br>
त्याचिया उत्तीर्णत्वासी । गांठीं कांहीं नाहीं मजपाशीं । <br>
मी निजरूप अर्पीं त्यासी । अहर्निशीं मी त्याजवळी ॥ ४४१ ॥<br>
जो शिष्यांसी दे ब्रह्मज्ञान । मी परमात्मा त्या अधीन ।<br>
ब्रह्मदात्याच्या बोलें जाण । स्त्रियादि शूद्रजन मी उद्धरीं ॥ ४४२ ॥<br>
देऊनियां परब्रह्म । जो मद्‍भक्तांसी करी निष्कर्म ।<br>
त्याचा अंकित मी पुरुषोत्तम । तो प्रिय परम मजलागीं ॥ ४४३ ॥<br>
जो ब्रह्मज्ञान दे मद्‍भक्तां । त्याहूनि आणिक परता । <br>
मज आन नाहीं गा पढियंता । जाण तत्त्वतां उद्धवा ॥ ४४४ ॥<br>
तो आत्मा मी शरीर जाण । त्याचा देह मी होय आपण ।<br>
त्याचें जें जें कर्माचरण । तें तें संपूर्ण मीचि होय ॥ ४४५ ॥<br>
जैसा मी अवतारधरी । तैसाचि तोही अवतारी ।<br>
त्या आणि मजमाझारीं । नाहीं तिळभरीं अंतर ॥ ४४६ ॥<br>
जो या ब्रह्मज्ञानाचें करी दान । त्यासी यापरी मी आपण ।<br>
करीं निजात्म‍अर्पण । तरी उत्तीर्ण नव्हेचि ॥ ४४७ ॥<br>
यालागीं वर्ततांही शरीरीं । मी अखंड त्याची सेवा करीं ।<br>
निजात्म‍अर्पण प्रीतीवारी । मी त्याच्या घरीं सर्वदा ॥ ४४८ ॥<br>
त्यातें जें जें जडभारी । तेंही मी वाहें आपुले शिरीं । <br>
माझी चैतन्यसाम्राज्यश्री । नांदें त्यचे घरीं सर्वदा ॥ ४४९ ॥<br>
एकादशाचें ब्रह्मज्ञान । बोधूनि मद्‍भक्तां जो करी दान ।<br>
त्यासी मी यापरी जाण । आत्मार्पण स्वयें करीं ॥ ४५० ॥<br>
असो न साधवे ब्रह्मज्ञान । तरी या ग्रंथाचेंचि पठण । <br>
जो सर्वदा करी सावधान । तो परम पावन उद्धवा ॥ ४५१ ॥</p>
<p class="shlok">
य एतत्समधीयीत पवित्रं परमं शुचि ।<br>
स पूयेताहरहर्मां ज्ञानदीपेन दर्शयन् ॥ २७ ॥</p>
<p class="ovi">
निखळ जें कां ब्रह्मज्ञान । तो हा माझा तुझा संवाद जाण ।<br>
जो सादरें करी पठण । सावधान श्रद्धाळू ॥ ४५२ ॥<br>
चढत्यावाढत्या परवडी । शुद्ध सात्त्विकी श्रद्धा गाढी ।<br>
पदोपदीं नीच नवी गोडी । अद्‍भुत आवडी पठणाची ॥ ४५३ ॥<br>
वाचेचिया टवळ्यांप्रती । श्रद्धास्नेहाची संपत्ति ।<br>
निजजिव्हा करूनि वाती । जो हें ज्ञानदीप्ती प्रकाशी ॥ ४५४ ॥<br>
एकादशाचे ज्ञानदीप्ती । एकादश इंद्रियांच्या वाती । <br>
उजळूनि जे मज वोंवाळिती । ते पवित्र किती मी सांगूं ॥ ४५५ ॥<br>
यापरी जें ग्रंथपठण । तें माझें ज्ञान-निरांजन ।<br>
तेणें ज्ञानदीपें जो जाण । माझें स्वरूप पूर्ण प्रकाशी ॥ ४५६ ॥<br>
त्याचे लागले जे संगती । त्यांतें ब्रह्मादिक वंदिती ।<br>
त्यांचेनि पावन त्रिजगती । जाण निश्चितीं उद्धवा ॥ ४५७ ॥<br>
असो ज्यांसी न टके पठण । तिंहीं श्रद्धेनें करितां श्रवण । <br>
त्यांसी न बाधी भवबंधन । तेंही निरूपण हरि सांगे ॥ ४५८ ॥</p>
<p class="shlok">
य एतच्छ्रद्धया नित्यमव्यग्रः श्रृणुयान्नरः । <br>
मयि भक्तिं परां कुर्वन् कर्मभिर्न स बध्यते ॥ २८ ॥</p>
<p class="ovi">
असो न करवे अध्ययन । तरी श्रद्धायुक्त सावधान ।<br>
करितां एकादशाचें श्रवण । कर्मबंधन बाधीना ॥ ४५९ ॥<br>
अति श्रद्धेनें केलें श्रवण । त्याहूनि दृढ व्हावें मनन । <br>
मननेंवीण तें नपुंसक जाण । ब्रह्मप्राप्ती पूर्ण फळेना ॥ ४६० ॥<br>
संपलिया कथाश्रवण । मनींचें संपावें ना मनन ।<br>
जैसें लोभियाचें धन । हृदयीं आठवण सर्वदा ॥ ४६१ ॥<br>
जैसें जैसें कीजे श्रवण । तैसें तैसें लागे मनन । <br>
मननानुसारें भजन । ‘पराभक्ती’ जाण उद्‌बोधे ॥ ४६२ ॥<br>
आर्त जिज्ञासु अर्थार्थी । त्यांची सांडोनिया स्थिती । <br>
उल्हासे माझी चौथी भक्ती । जितें ‘परा’ म्हणती सज्ञान ॥ ४६३ ॥<br>
पराभक्तीचें माझें भजन । क्रियामात्रें निजात्मदर्शन ।<br>
यालागीं मद्‍भक्तांसी जाण । कर्मबंधन बाधीना ॥ ४६४ ॥<br>
हें असो अतिगुह्य बोलणें । येणें एकादशाचेनि श्रवणें । <br>
‘मी तरेन’ हा विश्वास जेणें । अंतःकरणें दृढ केला ॥ ४६५ ॥<br>
दृढ विश्वास मानूनि पाहीं । जो लोधला श्रवणविषयीं ।<br>
माझी भक्ती त्याच्या ठायीं । दवडितां पाहीं घर रिघे ॥ ४६६ ॥<br>
घर रिघोन भक्ति निष्काम । भक्तांचें निर्दळी सकळ कर्म ।<br>
या नांव ‘पराभक्ति’ परम । विश्रामधाम श्रवणार्थ्यां ॥ ४६७ ॥<br>
एकादशाचें श्रद्धाश्रवण । करितां एवढा लाभ पूर्ण । <br>
श्रवणें उपजे माझें भजन । भजनें भक्तजन निर्मुक्त ॥ ४६८ ॥<br>
असो पां इतरांची वार्ता । म्यां तुज निरूपिली जे ज्ञानकथा ।<br>
ते तुझिया निश्चितार्था । काय तत्त्वतां प्रतिबोधली ॥ ४६९ ॥</p>
<p class="shlok">
अप्युद्धव त्वया ब्रह्म सखे समवधारितम् ।<br>
अपि ते विगतो मोहः शोकश्चासौ मनोभवः ॥ २९ ॥</p>
<p class="ovi">
उद्धवां तुझें देखोनि प्रेम । गुह्य ज्ञान अतिउत्तम ।<br>
तुज म्यां निरूपिलें परब्रह्म । साङ्ग सुगम अतिशुद्ध ॥ ४७० ॥ <br>
हें ज्ञानाचे सोलींव ज्ञान । हें वेदांचें विसावतें स्थान । <br>
हेचि अविद्येची बोळवण । समाधान जीवशिवां ॥ ४७१ ॥<br>
ऐसें हें जें गुह्यज्ञान । मनबुद्धिवाचेसी अगम्य जाण । <br>
तें म्यां तुज केलें निरूपण । श्रद्धां संपूर्ण देखोनि ॥ ४७२ ॥<br>
जेवीं सखा सख्याप्रती । आपुली वोपी निजसंपत्ती ।<br>
तेवीं म्यां हे ब्रह्मस्थिती । तुझ्या हातीं वोपिली ॥ ४७३ ॥<br>
जैसें दिधलें श्रवणाच्या हातीं । तैसें प्रविष्ट जाहलें तुझिया चित्तीं ।<br>
कीं माझारीं पडली कांहीं गुंती । विकल्पवस्ती विक्षेप ॥ ४७४ ॥<br>
म्यां निरूपिलें सार परम । तें तुज कळलें परब्रह्म ।<br>
नसेल तरी हाचि उपक्रम । पुढती सुगम सांगेन ॥ ४७५ ॥<br>
चैतन्य ठसावोनि चित्तीं  । जेथ आकळिलीब्रह्मस्थिती ।<br>
तेथ मोहममतेची वस्ती । समूळ निश्चितीं नसावी ॥ ४७६ ॥<br>
आकळलें ब्रह्मज्ञान । त्याची हेचि वोळखण । <br>
संकल्पविकल्पविंदान । पुढती जाण उपजेना ॥ ४७७ ॥<br>
उपजेना मीतूंपण । उपजेना ध्येय ध्याता ध्यान ।<br>
नुपजे त्यासी कर्मठपण । ब्रह्म परिपूर्ण जाणीतल्या ॥ ४७८ ॥<br>
जेणें जाणितलें ब्रह्मज्ञान । त्यासी बाधीना कर्मबंधन ।<br>
कर्मांचें जें कर्माचरण । तें जाण आपण मायिक ॥ ४७९ ॥<br>
जेवीं छाया चळे पुरुषाचेनी । परी तियेचा लोभ पुरुष न मानी ।<br>
तेवीं काया चाळी ब्रह्मज्ञानी । देहाभिमानी तो नव्हे ॥ ४८० ॥<br>
जेवीं सूर्यापुढें आंधार । अर्ध क्षण न धरी धीर । <br>
तेवीं ब्रह्मज्ञानी कर्मादर । अणुमात्र उरेना ॥ ४८१ ॥<br>
कर्माचें जें कर्मबंधन । तो मनोजन्य संकल्प जाण ।<br>
जेथें मनाचें मोडे मनपण । तेथें कर्माचरण निर्बीज ॥ ४८२ ॥<br>
वस्तु नित्य निर्विकल्प । तेथें नाहीं संकल्पविकल्प ।<br>
हें परब्रह्माचें निजस्वरूप । हेंचि रूप स्वानुभवासी ॥ ४८३ ॥<br>
ऐसें ब्रह्म पावल्या स्वयमेवो । मी एक उद्धव होतों पहा हो ।<br>
त्या उद्धवपणासी नाहीं ठावो । मा शोकमोहो तेथ कैंचा ॥ ४८४ ॥<br>
उद्धवपणाचिये वस्ती । शोकमोहांची उत्पत्ती  । <br>
तें उद्धवपण नाठवे चित्तीं । जरी ब्रह्मप्राप्ती तुज जाहली ॥ ४८५ ॥<br>
ऐसें ऐकतां देवाचें वचन । उडालें उद्धवाचें उद्धवपण ।<br>
जाहला स्वानंदी निमग्न । बोलतेपण बुडालें ॥ ४८६ ॥<br>
पावतां आपुली निजात्मता । उडाली उद्धवत्वाची अवस्था ।<br>
बुडाली स्वदेह‍अहंता । निजनिमग्नता स्वानंदीं ॥ ४८७ ॥<br>
तेथें देवें पुशिला जो प्रश्न । त्याचें कोण दे प्रतिवचन । <br>
कृष्णेंसहित उद्धवपण । गिळोनि परिपूर्ण वस्तु जाहला ॥ ४८८ ॥<br>
देखोनि उद्धवाची अवस्था । हा ब्रह्म पावला निजत्मता । <br>
हें कळों सरळें श्रीकृष्णनाथा । हृदयस्था काय न कळे ॥ ४८९ ॥<br>
शिष्य साचार अनुभव लाहे । तेणें सद्‌गुरु सुखाचा मेरु होये ।<br>
जेवीं तानयचे धणीं माये । सुखावली राहे स्वानंदें ॥ ४९० ॥<br>
सेवक विभांडितां परचक्र । तेणें रायासी संतोष थोर ।<br>
गुढी उभारूनि साचार । करी निजगजर स्वानंदें ॥ ४९१ ॥<br>
तानयाचे लळे पुरविणें । हे व्याली तेची वेदना जाणे । <br>
कां शिष्यासी स्वानुभव देणें । हें स्वयें जाणे सद्‌गुरु ॥ ४९२ ॥<br>
निजपुत्रें लाधल्या निधान । पिता संतोषे आपण ।<br>
तेवीं उद्धवाचेनि अनुभवें जाण । स्वयें श्रीकृष्ण संतोषे ॥ ४९३ ॥<br>
कृष्ण सुखें सुखरूप नित्यतां । तोही शिष्यानुभवें सर्वथा ।<br>
लाहे सुखाची परमावस्था । हे गुरुगम्यता अगम्य ॥ ४९४ ॥<br>
शिष्यासी बोध करितां । गुरूसी  नसती सुखावस्था । <br>
तरी उपदेशपरंपरता । नव्हती तत्त्वतां इये लोकीं ॥ ४९५ ॥<br>
गुरु सांगे जैं उबगलेसाठीं । तैं ते शिष्यासी बोधेना गोष्टी ।<br>
मा निजनुभवाची भेटी । केवीं निजदृष्टीं देखेल ॥ ४९६ ॥<br>
जेवीं बाळासी लेणें लेववितां । तें नेणें परी सुखावे माता ।<br>
तेवीं शिष्यासी अनुभव होतां । सुखाचे तत्त्वतां सद्‌गुरुरावो ॥ ४९७ ॥<br>
तैसा उद्धवाचा ब्रह्मभावो । देखोनि सुखावे कृष्णदेवो । <br>
माझा उद्धव जाहला निःसंदेहो । यासी ब्रह्मानुभवो आकळिला ॥ ४९८ ॥<br>
उद्धवाची ब्रह्मनिष्ठता । अनुभवा आली निजात्मता । <br>
हें कळों सरलें श्रीकृष्णनाथा । परोपदेशार्थां शिकवीत ॥ ४९९ ॥<br>
तूं पावल्या ब्रह्मज्ञान । तेथ शिष्योपदेशलक्षण ।<br>
पात्रशुद्धीचें कारण । तेही वोळखण हरि सांगे ॥ ५०० ॥</p>
<p class="shlok">
नैतत्त्वया दाम्भिकाय नास्तिकाय शठाय च ।<br>
अशुश्रूषोरभक्ताय दुर्विनीताय दीयताम् ॥ ३० ॥</p>
<p class="ovi">
शठ नास्तिक दंभयुक्त । अशुश्रूषु आणि अभक्त ।<br>
ज्यांची स्थिति दुर्विनीत । ते शिष्य निश्चित त्यागावे ॥ ५०१ ॥<br>
जेणें लोकरूढी होय गहन । तें तें बाह्य कर्माचरण । <br>
विपुल धन आणि सन्मान । तदर्थीं जाण अतितृष्णा ॥ ५०२ ॥<br>
ऐसें ज्याचें दांभिक भजन । त्यासी हें एकादशींचें ज्ञान ।<br>
वोसणतां गा आपण । स्वप्नीहीं जाण नेदावें ॥ ५०३ ॥<br>
मोहममतेचें आधिक्य । तेणें निर्दळिलें निजआस्तिक्य । <br>
वेदीं शास्त्रीं दृढ नास्तिक्य । देवाचि मुख्य नाहीं म्हणती ॥ ५०४ ॥<br>
नास्तिक्यवादाचिया बंडा । या ज्ञानाचा ढोरकोंडा । <br>
लागें नेदी त्यांचिया तोंडा । ज्यांचा भाव कोरडा नास्तिक्यें केला ॥ ५०५ ॥<br>
नास्तिक्यवादापुढें । ज्ञान कायसें बापुडें । <br>
अनीश्वरवादाचें बंड गाढें । ते त्यागावे रोकडे नास्तिक्यवादी ॥ ५०६ ॥<br>
अनन्यभावें न रिघे शरण । मिथ्या लावूनि गोडपण । <br>
धूर्तवादें घेवों पाहे ज्ञान । तेही शठ जाण त्यागावे ॥ ५०७ ॥<br>
शठाची ऐशी निजमती । पुढिलांची ठकूनि घे युक्ती ।<br>
परी जे आपुली व्युत्पत्ती । ते पुढिलांप्रती सांगेना ॥ ५०८ ॥<br>
काया वाचा मन धन । जो गुरूसीं करी वंचन । <br>
जो गुरूचे देखे दोषगुण । तोही शठ पूर्ण त्यगावा ॥ ५०९ ॥<br>
माझें अतिथोर महिमान । गुरुसेवा केवीं करूं आपण । <br>
सेवा न करी महिमेभेण । तोही शिष्य जाण त्यागावा ॥ ५१० ॥<br>
आपण श्रेष्ठासनीं बैसोनि बरवा । सेवकाहातीं करवी गुरुसेवा । <br>
तो दांभिक शिष्य जाणावा । तोही त्यागावा ये ग्रंथी ॥ ५११ ॥<br>
सद्गुरूपाशीं समर्थपण । जो आपली मिरवी जाणीव जाण ।<br>
जो सेवा न करी गर्वें पूर्ण । तो शिष्य जाण त्यागावा ॥ ५१२ ॥<br>
मी धनदानी अतिसमर्थ । नीचसेवेसी न लावीं हात ।<br>
ऐसाही जो गर्वयुक्त । तोही निश्चित त्यागावा ॥ ५१३ ॥<br>
जो लौकिक लाजेभेण । गुरुसेवा न करी आपण ।<br>
ज्यासी लौकिकाचा अतिअभिमान । तोही शिष्य जाण त्यागावा ॥ ५१४ ॥<br>
जो गुरुगृहींचें नीच कृत्य । न करी मानूनि मी समर्थ । <br>
तो मान्यताअभिमानयुक्त । जाण निश्चित त्यागावा ॥ ५१५ ॥<br>
न करी गुरुसेवा नीचवृत्ती । आम्हां अखंड ध्यान हेचि गुरुभक्ती ।<br>
ऐशी सेवावंचक ज्याची युक्ती । तोही निश्चितीं त्यागावा ॥ ५१६ ॥<br>
नीच सेवा न करी आपण । म्हणे मागाल तें दे‍ईन धन ।<br>
ऐसा धनगर्वी शिष्य आपण । सर्वथा जाण न करावा ॥ ५१७ ॥<br>
धरूनि धनाची आस । गुरु शिष्यासी देत उपदेश । <br>
तैं ब्रह्मज्ञान पडलें वोस । वाढला असोस धनलोभ ॥ ५१८ ॥<br>
अथवा वेंचूनिया धन । जो घे‍ईन म्हणे ब्रह्मज्ञान । <br>
ऐसा धनाभिमानी शिष्य जाण । सर्वथा आपण न करावा ॥ ५१९ ॥<br>
यथाकाळें जाहली प्राप्त । गुरुसेवा जे कालोचित । <br>
न करी तो ‘अशुश्रूषु’ म्हणत । तोही निश्चित त्यागावा ॥ ५२० ॥<br>
करितां सद्गुरूची भक्ती । मी उद्धरेन निश्चितीं । <br>
ऐसा भाव नसे ज्याचे चित्तीं । तो शिष्य हातीं न धरावा ॥ ५२१ ॥<br>
सद्‌गुरु तोचि ब्रह्ममूर्ती । ऐसा भाव नाहीं ज्याच्या चित्तीं । <br>
मूळींच विकल्पाची वस्ती । तोही शिष्य हातीं न धरावा ॥ ५२२ ॥<br>
गुरुहोनि ब्रह्म भिन्न । ऐसें ज्याचें निश्चित ज्ञान । <br>
तो निश्चयेंसीं ‘अभक्त’ जाण । त्यासी शिष्य आपण न करावें ॥ ५२३ ॥<br>
मनुष्य मानूनि सद्गुरूसी । जो उल्लंघी गुरुवचनासी । <br>
तो जाण पडला अपभ्रंशीं । त्या शिष्यासी त्यागावें ॥ ५२४ ॥<br>
सद्रुरूहोनि अधिकता । शिष्य आपुली मानी पवित्रता । <br>
तो अभक्तांमाजीं पूर्ण सरता । त्यासी तत्त्वतां त्यागावें ॥ ५२५ ॥<br>
गुरूच्या ठायीं ब्रह्मस्थिती । ज्या श्रद्धा संपूर्ण नाहीं चित्तीं । <br>
याचि नांव गा ‘अभक्ती’ । जाण निश्चितीं उद्धवा ॥ ५२६ ॥<br>
कां ये ग्रंथीचें ब्रह्मज्ञान । ज्यासी निश्चयें नमने जाण ।<br>
त्यासी केव्हांही आपण । झणें विसरोन शिष्य करिसी ॥ ५२७ ॥<br>
ये ग्रंथींची ब्रह्मस्थिती । वक्ता जो मी परब्रह्ममूर्ती ।<br>
त्या माझ्या ठायीं नाहीं ज्याची भक्ती । तो शिष्य निश्चितीं त्यागावा ॥ ५२८ ॥<br>
ये ग्रंथींचें आवडे ज्ञान । गुरूच्या ठायीं श्रद्धा संपूर्ण ।<br>
परी ज्याचें उद्धत वर्तन । तो शिष्य जाण त्यागावा ॥ ५२९ ॥<br>
माझ्या निजमूर्ति संत सज्जन । माझे भक्त माझे जीवप्राण । <br>
त्यांचे जो करी हेळण । ‘दुर्विनीतपण’ या नांव ॥ ५३० ॥<br>
माझ्या भक्तांमाजील रंक जाण । त्याचे सर्वस्वें वंदावे चरण ।<br>
हें ज्यासी नावडे संपूर्ण ‘दुर्विनीतपण’ या नांव ॥ ५३१ ॥<br>
साधुसज्जनां भेटों जाये । शठनम्रता वंदी पाये ।<br>
त्याचे गिवसोनि दोषगुण पाहे । ‘दुर्विनीतता’ राहे ते ठायीं ॥ ५३२ ॥<br>
दुष्टबुद्धीची जे विनीतता । ती नांव बोलिजे ‘दुर्विनीतता’ ।<br>
ऐशी ज्या शिष्याची अवस्था । तो जाण तत्त्वतां त्यागावा ॥ ५३३ ॥<br>
ऐसें हें ऐकोनि निरूपण । म्हणसी ‘मी शिष्य न करीं जाण’ । <br>
तरी जो सच्छिष्यासी उपदेशी ब्रह्मज्ञान । तो आत्मा जाण पैं माझा ॥ ५३४ ॥<br>
जो उपदेशीं सत्पात्र पूर्ण । त्या सच्छिष्याचें लक्षण ।<br>
तुज मी सांगेन निरूपण । ऐक सावधान उद्धवा ॥ ५३५ ॥</p>
<p class="shlok">
एतैर्दोषैर्विहीनाय ब्रह्मण्याय प्रियाय च । <br>
साधवे शुचये ब्रूयाद्‍भक्तिः स्याच्छूद्रयोषिताम् ॥ ३१ ॥</p>
<p class="ovi">
उपदेशीं मुख्य अधिकारपण । धडधडीत वैराग्य पूर्ण ।<br>
तेंही पिशाचवैराग्य नव्हे जाण । विवेकसंपन्न शास्त्रोक्त ॥ ५३६ ॥<br>
दिवस चारी वैराग्य केलें । सवेंचि विषयार्थीं लागले । <br>
तेथ जें जें उपदेशिलें । तें सर्पासि पाजिलें दुग्ध जैसें ॥ ५३७ ॥<br>
जेथ वैराग्य निघोनि जाये । तेथ ज्ञानाभिमान उरला राहे ।<br>
तेणें अभिमानें करी काये । गुणदोष पाहे श्रेष्ठांचे ॥ ५३८ ॥<br>
नीच निंदी हेळसून । श्रेष्ठांचे पाहे दोषगुण ।<br>
जेथ वैराग्य होय क्षीण । तेथें ज्ञानाभिमान चढे ऐसा ॥ ५३९ ॥<br>
उद्धवा जगीं दोनी अवस्था । वैराग्य कां विषयासक्तता । <br>
तिसरे अवस्थेची कथा । जाण सर्वथा असेना ॥ ५४० ॥<br>
जेथ विवेकें विषयो होय क्षीण । तेथ वैराग्य प्रबळें परिपूर्ण ।<br>
जेथ विवेकेंसीं वैराग्य क्षीण । तेथ विषयाचरण ज्ञानाभिमानें ॥ ५४१ ॥<br>
यालागीं होय जंव ब्रह्मज्ञान । तंव जो वैराग्य राखे पूर्ण । <br>
वैराग्यें गुरूसी अनन्यशरण । तें ‘अधिकारीरत्न’ उपदेशा ॥ ५४२ ॥<br>
गत श्लोकींचें दोषनिरूपण । आतां बोलिलों वैराग्यार्थ जाण । <br>
इहीं दोषीं ज्यासी रहितपण । तो ‘अधिकारी’ पूर्ण सच्छिष्य ॥ ५४३ ॥<br>
ज्यासी ब्रह्मत्वें ब्राह्मणभक्ती । अनन्यभावें भजे भूतीं । <br>
त्याची आंदणी भक्ती विरक्ती । तो जाण निश्चितीं ‘अधिकारी’ ॥ ५४४ ॥<br>
गुरूचा पढियंताही पूर्ण । त्यापासीं असल्या अभक्तपण । <br>
त्यासी नव्हे ब्रह्मज्ञान । अनन्य भजन जंव न करी ॥ ५४५ ॥<br>
प्रिय आणि भजनशीळ । दोषरहित निर्मळ ।<br>
त्यासी विरक्त करूनि अढळ । उपदेशावें प्रांजळ हें गुह्य ज्ञान ॥ ५४६ ॥<br>
स्वदारा आणि स्वधन । यांचा लोभ ज्यासी संपूर्ण ।<br>
त्यासी स्वर्ग ना मुक्तपण । जन्ममरण अनिवार ॥ ५४७ ॥<br>
परदारा परधन । सर्वथा नातळे ज्याचे मन ।<br>
ऐसें ज्यापाशीं पवित्रपण । त्यासी हें ज्ञान उपदेशावें ॥ ५४८ ॥<br>
जो वैराग्याचा वोतिला । विवेकें पूर्ण वोसंडला ।<br>
सद्‌गुरुसेवेसी जीवें विकला । चरणीं विनटला अनन्यत्वें ॥ ५४९ ॥<br>
सांडूनि निजमहिमान । श्रीगुरुसेवेलागीं आपण ।<br>
ज्यासी आवडे रंकपण । ऐसा सेवेसी पूर्ण सद्‍भाव ॥ ५५० ॥<br>
अमरश्रेष्ठ जे सुरवर । ते मानी सद्गुरूचे किंकर । <br>
सद्गुरूहूनियां थोर । हरिहर मानीना ॥ ५५१ ॥<br>
ज्यासी नाहीं गर्वमद । ज्यासी नाहीं कामक्रोध । <br>
ज्यासी नावडे विकल्पभेद । तो शिष्य शुद्ध परमार्थी ॥ ५५२ ॥<br>
काया वाचा मन धन । सांडूनि समर्थतामहिमान ।<br>
जो सद्गुरूसी अनन्यशरण । तो सच्छिष्य जाण साधुत्वें ॥ ५५३ ॥<br>
सांडूनि लज्जा लौकिक । जो ब्रह्मज्ञानाचा याचक ।<br>
सद्‌गुरुवचनार्थीं चातक । तो आवश्यक उपदेशीं ॥ ५५४ ॥<br>
जे कां द्विजन्म्यांहूनि बाहेरी । वेदें वाळूनि सांडिले दूरीं ।<br>
जे कां मंत्रार्थीं अमंत्री । जे अनधिकारी श्रवणासी ॥ ५५५ ॥<br>
ज्यांसी नाहीं आश्रमधर्म । ज्यांसी नाहीं श्रौतकर्म । <br>
ज्यांसी नाहीं जप होम । जे वर्णाधम अतिनीच ॥ ५५६ ॥<br>
ऐसे जे कां शूद्रजन । ऐकोनि ये ग्रंथींचें ज्ञान । <br>
निवाराया जन्ममरण । उपजे दारुण विरक्ती ॥ ५५७ ॥<br>
उखितांच एकसरें चित्तें । मनींहूनि विटे विषयातें ।<br>
मग चित्तें वित्तें जीवितें । रिघे सद्गुरूतें अनन्यशरण ॥ ५५८ ॥<br>
गुरूसी पुसों नेणे प्रश्न । म्हणे निवारीं जन्ममरण ।<br>
भावार्थें घाली लोटांगण । शुद्ध श्रद्धा संपूर्ण परमार्थीं ॥ ५५९ ॥<br>
ते होत कां शूद्रजन । त्यांसी उपदेशिता ब्रह्मज्ञान ।<br>
उद्धवा कदा न लागे दूषण । हें सत्यवचन पैं माझें ॥ ५६० ॥<br>
जे कां अपेक्षोनियां वित्त । चतुर्वर्णा उपदेशित । <br>
ते धनलोभें लोलुप एथ । नाहीं घेइजेत गुरुत्वें ॥ ५६१ ॥<br>
जेथ गुरूशींच सलोभता । तेथ शिष्याची बुडे विरक्तता ।<br>
ऐशिये ठायीं उपदेश घेतां । परमार्थतां अपघातु ॥ ५६२ ॥<br>
निर्लोभत्वें कृपेनें पूर्ण । सद्‌गुरु उपदेशी शूद्रजन । <br>
ऐसोनि करी जो दीनोद्धरण । तेथ न लगे दूषण । उपदेशा ॥ ५६३ ॥<br>
जेणें तडफडूनि जाण । वैराग्याशी ये मरण । <br>
जेणें ज्ञात्यासी लागे दूषण । तो स्त्रीसंग आपण न करावा ॥ ५६४ ॥<br>
स्त्री देखतांचि अवचितीं । तत्काल पाडी अधःपातीं । <br>
तिची जाहलिया संगती । कैंची धडगती सज्ञाना ॥ ५६५ ॥<br>
प्रमादीं पाडी सर्वार्थीं । हे ‘प्रमदा’ नामाची निजख्याती ।<br>
तिची जाहलिया नित्य संगती । केवीं परमार्थीं तरतील ॥ ५६६ ॥<br>
जिचें देखतांचि वदन । काम मोकली कटाक्षबाण ।<br>
तेथ कायसा उपदेश जाण । आली नागवण परमार्था ॥ ५६७ ॥<br>
उद्धवा तुज हेंचि मागतों जाण । नको स्त्रियांशीं संभाषण ।<br>
नको स्त्रीयांचें अवलोकन । नको स्त्रीवचन कानीं घेऊं ॥ ५६८ ॥<br>
नको नको स्त्रियाशीं मात । नको नको स्त्रियांचएकांतें  ।<br>
नको नको स्त्रीयांशीं संगत । निंद्य लोकांत सर्वार्थीं ॥ ५६९ ॥<br>
नको नको स्त्रियांचा अनुवाद । नको नको स्त्रियांचा संवाद ।<br>
 नको नको स्त्रियांसी करूं बोध । मिथ्या प्रवाद अंगीं वाजे ॥ ५७० ॥<br>
स्वभावें सात्त्विक वनिता । गोष्टी सांगों आली परमार्थ ।<br>
तोचि विकल्प तत्त्वतां । सुहृदां समस्तां परिकल्पे ॥ ५७१ ॥<br>
यालागीं प्रमदा जन । सर्वथा त्यागावा आपण । <br>
प्रमदासंगतीं ब्रह्मज्ञान । सर्वथा जाण वाढेना ॥ ५७२ ॥ आशंका ॥<br>
उपदेशीं त्याज्य स्त्रिया जरी । तरी मागिलीं थोरथोरीं । <br>
उपदेशील्या कैशापरी । तें ऐक निर्धारी सांगेन ॥ ५७३ ॥<br>
श्रेष्ठ याज्ञवल्क्य पाहीं । तेणें उपनिषदांच्या ठायीं ।<br>
उपदेशिली मैत्रेयी । नानायुक्तीं पाहीं प्रबोधूनि ॥ ५७४ ॥<br>
स्वयें नारद महामुनी । प्रल्हादाची निजजननि । <br>
इंद्रापासूनी सोडवूनी । ब्रह्मज्ञानीं उपदेशी ॥ ५७५ ॥<br>
अवतरोनि कपिलमुनी । बैसोनियां सिद्धासनीं ।<br>
देवहूतीलागोनी । ब्रह्मज्ञानीं प्रबोधी ॥ ५७६ ॥<br>
जो योगियांचा मुकुटमणी । कैलासपति शूळपाणी ।<br>
भव उपदेशी भवानी । ब्रह्मज्ञानी निजबोधें ॥ ५७७ ॥<br>
इतरांची गोठी कायशी । तुवांचि गा हृषीकेशी ।<br>
उपदेशिलें यज्ञपत्न्यांसी । ऐसें म्हणसी उद्धवा ॥ ५७८ ॥<br>
असो देखोनियां सद्‍भावा । उपदेश करूं म्हणशी कणवा । <br>
तरी तो अधिकार ओळखावा । ऐक उद्धवा सांगेन ॥ ५७९ ॥<br>
ऐक उद्धवा निश्चित । वाचाळ स्त्री ते अनुचित । <br>
तेथें उपदेश करणें तें व्यर्थ । लागे अपघात गुरुत्वा ॥ ५८० ॥<br>
जेथें स्त्रीस अति बडबड । ब्रह्मज्ञानें गर्जे तोंड ।<br>
जेथें विषयाचा धुमाड । परमार्थ गोड परपुरुषीं ॥ ५८१ ॥<br>
जे स्त्री ब्रह्मज्ञानीं धीट । मुखीं अत्यंत वटवट । <br>
तिसी उपदेश करूं नये स्पष्ट । अपवादाचें बोट जेणें लागे ॥ ५८२ ॥<br>
तेथें म्यां ही केली विनंति । श्रीजनार्दन स्वामीप्रति ।<br>
स्त्रिया शूद्र उपदेशार्थ येती । काय निश्चितीं सांगावें ॥ ५८३ ॥<br>
गुरुवेगळा मार्ग नाहीं । म्हणोनि येती लवलाही ।<br>
त्यांसी उपदेशावें काई । हें माझ्या हृदयीं स्मरेना ॥ ५८४ ॥<br>
हें ऐकोनियां वचन । संतोषले श्रीजनार्दन ।<br>
जेणें होय चित्ताचें शोधन । तें ‘नाम’ जाण उपदेशी ॥ ५८५ ॥<br>
चित्तशुद्धि झालिया जाण । वोरसोनि येतें आपण । <br>
अनन्य भावें मग शरण । आल्या ज्ञान उपदेशी ॥ ५८६ ॥<br>
स्त्रीपुरुष अवलोकन । जयाचे दृष्टीं समसमान । <br>
ऐसोनि अनुभवें जो परिपूर्ण । तोचि स्त्रियांसी जाण उपदेशी ॥ ५८७ ॥<br>
तोही अधिकार न पाहतां । उपदेश न करीं सर्वथा ।<br>
त्याही उपदेशाची कथा । ऐक तत्त्वतां सांगेन ॥ ५८८ ॥<br>
म्यां ज्या कां निंदिल्या वनिता । त्यांमाजीं सभाग्य सात्त्विकता ।<br>
सांडोनियां विषयावस्था । जे परमार्था उद्यत ॥ ५८९ ॥<br>
त्यजूनियां प्रपंचाची हाव । नावडे विषयांचें नांव ।<br>
वैराग्यें उठला सद्‍भाव । घेऊनि धांव परमार्थीं ॥ ५९० ॥<br>
अतिथि आणि पतिपुत्रांसी । भोजनीं समता नित्य जिसी । <br>
धनलोभ नाहीं मानसीं । परमार्थीं तिसी अधिकारु ॥ ५९१ ॥<br>
जन्ममरणनिवारणीं । जीवामनाची नित्य काचणी । <br>
माझे भवपाशच्छेदनीं  । धर्मदाता कोणी मिळत का ॥ ५९२ ॥<br>
सद्‌गुरुप्राप्तीची अतिआर्त । काया वाचा वित्त जीवित । <br>
कुरवंडी करूनि सांडित । परमार्थार्थ सद्‍भावें ॥ ५९३ ॥<br>
यापरी निजपरमार्था । सद्‍भावें जे विनटे वनिता । <br>
उद्धवा तिसी हें उपदेशितां । दोष सर्वथा लागेना ॥ ५९४ ॥<br>
क्षत्रिय वैश्य स्त्री शूद्रजन । यांची सच्छ्रद्धा दृढ पाहून ।<br>
उपदेशितां ब्रह्मज्ञान । दोषनिर्दळण शिष्यांचे ॥ ५९५ ॥<br>
उपदेशितां ब्रह्मज्ञान । जैं गुरुसीच लागे दूषण ।<br>
तैं शिष्यासी उद्धरी कोण । हें व्याख्यान अबद्ध ॥ ५९६ ॥<br>
पहावया पात्रशुद्धता । मी बोलिलों दोषवार्ता । <br>
वांचूनि ब्रह्मज्ञान उपदेशितां । दोष सर्वथा असेना ॥ ५९७ ॥<br>
हें ज्ञान जाणीतल्यापाठीं । जाणणेंचि सरे सृष्टीं ।<br>
संसारासी पडे तुटी । तेथ दोषाची गोठी असेना ॥ ५९८ ॥</p>
<p class="shlok">
नैतद्विज्ञाय जिज्ञासोर्ज्ञातव्यमवशिष्यते ।<br>
पीत्वा पीयूषममृतं पातव्यं नावशिष्यते ॥ ३२ ॥</p>
<p class="ovi">
ये ग्रंथींचें जाणितल्या ज्ञान । मुमुक्षु जे साधक जन ।<br>
त्यांसी जाणावया आन । जाणतेपण उरेना ॥ ५९९ ॥<br>
जेवीं केलिया अमृतपान । पुढें प्राशनासी नुरे आन ।<br>
तेवीं जाणितल्या हें ज्ञान । ज्ञातव्य ज्ञातेपण समूळ नुरे ॥ ६०० ॥ <br>
॥ आशंका ॥<br>
धर्मार्थकाममोक्षांप्रती । साधने असतीं नेणों किती । <br>
तुवां हें एकचि श्रीपती । कैशा रीतीं प्रतिपादिलें ॥ ६०१ ॥<br>
उद्धवा साधनें जीं आनान । ते अभक्त सोशिती आपण । <br>
माझ्या भक्तांसी गा जाण । मीच साधन सर्वार्थीं ॥ ६०२ ॥</p>
<p class="shlok">
ज्ञाने कर्मणि योगे च वार्तायां दण्डधारणे ।<br>
यावानर्थो नृणां तात तावांस्तेऽहं चतुर्विधः ॥ ३३ ॥</p>
<p class="ovi">
मोक्षालागीं ‘ज्ञान’ साधन । धर्मालागीं ‘स्वधर्माचरण’ ।<br>
स्वामित्वालागीं ‘दंडधारण’ । ‘अर्थोद्यम’ जाण जीविकावृत्तीं ॥ ६०३ ॥<br>
इहामुत्र कामभोग । तदर्थ करिती ‘योगयाग’ । <br>
चहूं पुरुषार्थीं हा चांग । साधनप्रयोग अभक्तां ॥ ६०४ ॥<br>
ऐसें सोशितां साधन । सहसा सिद्धी न पवे जाण ।<br>
अनेक विकळता दूषण । माजीं छळी विघ्न देवांचें ॥ ६०५ ॥<br>
तैसें मद्‍भक्तांसी नव्हे जाण । माझें करितां अनन्यभजन ।<br>
चारी पुरुषार्थ येती शरण । पायां सुरगण लागती ॥ ६०६ ॥<br>
उद्धवा जे मज अनन्यशरण । त्यांचा धर्म अर्थ मीचि पूर्ण ।<br>
त्यांचा काम तोही मीचि जाण । मोक्षही संपूर्ण मी त्यांचा ॥ ६०७ ॥<br>
अभक्तां भोगक्षयें पुनरावृत्ती । भक्तांसी भोग भोगितां नित्यमुक्ती ।<br>
एवढी माझ्या भक्तीची ख्याती । जाण निश्चितीं उद्धवा ॥ ६०८ ॥<br>
ऐशी ऐकतां देवाची मात । उद्धव प्रेमें वोसंडला अद्‍भुत ।<br>
तेणें प्रेमें लोधला कृष्णनाथ । हर्षे बोलत तेणेंसी ॥ ६०९ ॥<br>
उद्धव तुझे चारी पुरुषार्थ । तो मी प्रत्यक्ष भगवंत । <br>
ऐसें बोलोनि हर्षयुक्त । हृदयाआंत आलिंगी ॥ ६१० ॥<br>
हर्षें देतां आलिंगन । कृष्ण विसरला कृष्णपण ।<br>
उद्धव स्वानंदीं निमग्न । उद्धवपण विसरला ॥ ६११ ॥<br>
कैसें अभिनव आलिंगन । दोघांचें गेलें दोनीपण ।<br>
पूर्ण चैतन्य स्वानंदघन । परिपूर्ण स्वयें झाले ॥ ६१२ ॥<br>
तेथ विरोनि गेला हेतु । वेदेंसहित बुडाली मातु । <br>
एकवटला देवीं भक्तु । एकीं एकांतु एकत्वें ॥ ६१३ ॥<br>
तेथ मावळले धर्माधर्म । क्रियेसहित उडालें कर्म । <br>
भ्रम आणि निर्भ्रम । या दोंहीचें नाम असेना ॥ ६१४ ॥<br>
भेद घेऊनि गेला अभेदा । बोध घेऊनि गेला निजबोधा ।<br>
आनंद लाजला आनंदा । ऐशिया निजपदा उद्धव पावे ॥ ६१५ ॥<br>
मी जाहलो परब्रह्म । हाही मुख्यत्वें जेथ भ्रम । <br>
कृष्णालिंगनाचा हा धर्म । जाहला निरूपम निजवस्तु ॥ ६१६ ॥<br>
यावरी कृष्ण सर्वज्ञ । सोडोनियां आलिंगन ।<br>
ऐक्यबोधें उद्धवासी जाण । निजभक्तपण प्रबोधी ॥ ६१७ ॥<br>
तेव्हं उद्धव चमत्कारला । अतिशयें चाकाटला ।<br>
परम विस्मयें दाटला । तटस्थ ठेला ते काळीं ॥ ६१८ ॥<br>
मग म्हणे हे निजात्मता । स्वतःसिद्ध जवळी असतां ।<br>
जनासी न कळे सर्वथा । साधकांच्या हाता चढे केवीं ॥ ६१९ ॥<br>
तें उद्धवाचें मनोगत । जाणोनियां श्रीकृष्णनाथ ।<br>
तदर्थींचा सुनिश्चित । असे सांगत उपाय ॥ ६२० ॥</p>
<p class="shlok">
मर्त्यो यदा त्यक्तसमस्तकर्मा <br>निवेदितात्मा विचिकीर्षितो मे ।<br>
तदामृतत्वं प्रतिपद्यमानो <br>मयाऽऽत्मभूयाय च कल्पते वै ॥ ३४ ॥</p>
<p class="ovi">
जें बोलिलीं धर्मार्थकाममोक्षार्थं । ते साधनें सांडूनि समस्त ।<br>
जे अनन्यभावें मज भजत । विश्वासयुक्त निजभावें ॥ ६२१ ॥<br>
त्यांसी हे स्वरूपस्थिती । जे त्वां भोगिली आत्मप्रतीती । <br>
ते तत्काळ होय प्राप्ती । जाण निश्चितीं उद्धवा ॥ ६२२ ॥<br>
धर्मार्थकामवासना । असोनि लागल्या मद्‍भजना ।<br>
तरी तेही पुरवूनियां जाणा । सायुज्यसदना मी आणीं ॥ ६२३ ॥<br>
भक्तांसी स्वधर्मकर्मावस्था । तेही लाविल्या भजनपंथा ।<br>
स्वधर्मकर्मीं अकर्मात्मता । माझिया निजभक्तां उद्बोधीं मी ॥ ६२४ ॥<br>
भक्त वांछी भोगकाम । भोग भोगोनि होय निष्काम ।<br>
ऐशिया निजबोधाचें वर्म । मी आत्माराम उद्बोधीं ॥ ६२५ ॥<br>
भक्त मागे अर्थसंपन्नता । त्याचे गांठी धन नसतां । <br>
माझीं षड्‍गुणैश्वर्यसमर्थता । वोळंगे तत्त्वतां त्यापाशीं ॥ ६२६ ॥<br>
सर्व भूतीं माझी भक्ती । भक्त भजे अनन्यप्रीतीं ।<br>
तैं चारी मुक्ती शरण येती । मद्‍भक्तां मुक्ती स्वतःसिद्ध ॥ ६२७ ॥<br>
वैद्य धडपुडा पंचानन । नाना रोगियांची वासना पोखून । <br>
मागे तें तें देऊनि अन्न । वांचवी रसज्ञ रसप्रयोगें ॥ ६२८ ॥<br>
तेवीं धर्मार्थकामवासना । भक्तांच्या पोखनियां जाणा । <br>
मी आणीं सायुज्यसदना । तेही विवंचना सांगितली ॥ ६२९ ॥<br>
नाना साधनाभिमान । सांडूनियां जो ये मज शरण ।<br>
त्यासीही स्वरूपप्राप्ती पूर्ण । उद्धवा जाण सुनिश्चित ॥ ६३० ॥<br>
भक्त सकाम जरी चित्तीं । तो जैं करी अनन्यभक्ती ।<br>
तैं काम पुरवूनि मी दें मुक्ती । भक्तां अधोगती कदा न घडे ॥ ६३१ ॥<br>
बाळकें थाया घेऊनि कांहीं । मिठी घातल्या मातेच्या पायीं । <br>
धन वेंचोनि अर्पी तेंही । परी जीवें कांहीं मारीना ॥ ६३२ ॥<br>
तेवीं माझी करितां अनन्यभक्ती । जो जो काम भक्त वांछी चित्तीं । <br>
तो तो पुरवूनि मी दें मुक्ती । परी अधोगती जावों नेदीं ॥ ६३३ ॥<br>
देखोनि बाळकाची व्यथा । जेवीं सर्वस्वें कळवळी माता ।<br>
तेवीं निजभक्तांची अवस्था । मजही सर्वथा सहावेना ॥ ६३४ ॥<br>
काम पुरवूनि द्यावया मुक्ती । काय माझे गांठी नाहीं शक्ती । <br>
मी भक्तकैवारी श्रीपती । त्यासी अधोगती कदा न घडे ॥ ६३५ ॥<br>
माझें नाम अवचटें आल्या अंतीं । रंक लाहे सायुज्यमुक्ती ।<br>
मा माझी करितां अनन्यभक्ती । भक्तां अवगती मग कैंची ॥ ६३६ ॥<br>
माझा भक्त जयाकडे कृपें पाहे । तोही माझी भक्ति लाहे ।<br>
मा मद्‍भक्ता अवगती होये । हा बोल न साहे मजलागीं ॥ ६३७ ॥<br>
सोसूनियां गर्भवासासी । म्यां मुक्त केल अंबर्षी । <br>
विदारूनि हिरण्यकशिपूसी । प्रल्हादासी रक्षिलें ॥ ६३८ ॥<br>
चक्र घेऊनियां हातीं । म्यां गर्भीं रक्षिला परीक्षिती । <br>
तो मी भक्तांसी अधोगती । कदा कल्पांतीं हो‍ऊं नेदीं ॥ ६३९ ॥<br>
माझिये भक्ताचेनि नांवें । तृण तेंही म्यां उद्धरावें । <br>
भक्तां केवीं अवगती पावे । जे जीवेंभावें मज भजले ॥ ६४० ॥<br>
काया वाचा मन धन । अवंचूनि अनन्यशरण । <br>
त्यांचा योगक्षेम जाण । मी श्रीकृष्ण स्वयें सोशीं ॥ ६४१ ॥<br>
ऐसा अनन्यभक्तीचा महिमा । सांगतां उत्साह पुरुषोत्तम । <br>
तेणें उद्धवासी लोटला प्रेमा । स्वेद रोमां रवरवीत ॥ ६४२ ॥<br>
ऐकोनि भक्तीचें महिमान । देखोनि उद्धवाचें प्रेम पूर्ण ।<br>
श्रीशुक सुखावला आपण । स्वानंदपूर्ण डोलत ॥ ६४३ ॥<br>
हरिखें म्हणे परीक्षिती । धन्य हरिभक्त त्रिजगतीं ।<br>
ज्यांसी सर्वार्थीं मुक्ती । स्वमुखें श्रीपती बोलिला ॥ ६४४ ॥<br>
जैसें भक्तीचें महिमान । तैसेंचि उद्धवाचें प्रेम गहन ।<br>
हें उद्धवाचें प्रेमलक्षण । श्रीशुक आपण सांगत ॥ ६४५ ॥</p>
<p class="shlok">
श्रीशुक उवाच-<br>
स एवमादर्शितयोगमार्गः<br>तदोत्तमश्लोकवचो निशम्य ।<br>
बद्धाञ्जलिः प्रीत्युषरुद्धकण्ठो <br>न किञ्जिदूचेऽश्रुपरिप्लुताक्षः ॥ ३५ ॥<br>
विष्टभ्य चित्तं प्रणयावघूर्णं <br>धैर्येण राजन् बहु मन्यमानः ।<br>
कृताञ्जलिः प्राह यदुप्रवीरं <br>शीर्ष्णा स्पृशंस्तच्चरणारविन्दम् ॥ ३६ ॥</p>
<p class="ovi">
जो ज्ञानियांचा ज्ञाननिधी । जो निजबोधाचा उदधी ।<br>
जो आनंदाचा क्षीराब्धी । तो श्रीशुक स्वानंदीं तोषला बोले ॥ ६४६ ॥<br>
ऐक बापा परीक्षिती । श्रवणसौभाग्यचक्रवर्ती ।<br>
ज्यातें सुर नर असुर वानिती । ज्याची कीजे स्तुती महासिद्धीं ॥ ६४७ ॥<br>
ज्यातें वेद नित्य गाती । योगिवृंदी वानिजे कीर्ती ।<br>
तेणें श्रीकृष्णें स्तविली भक्ती । परम प्रीतीं अचुंबित ॥ ६४८ ॥<br>
अनन्यभक्तिपरतें सुख । आन नाहींच विशेख ।<br>
सर्व सारांचें सार देख । मद्‍भक्ति चोख सुरवरादिकां ॥ ६४९ ॥<br>
भक्तियोगाचा योगमार्ग । समूळ सप्रेम शुद्ध साङ्ग । <br>
स्वमुखें बोलिला श्रीरंग । तें उद्धवें चांग अवधारिलें ॥ ६५० ॥<br>
ऐकतां भक्तीचें निरूपण । उद्धवाचें द्रवलें मन ।<br>
नयनीं अश्रु आले पूर्ण । स्वानंदजीवन लोटलें ॥ ६५१ ॥<br>
शरीर जाहलें रोमांचित । चित्त जाहलें हर्षयुक्त ।<br>
तेणें कंठीं बाष्प दाटत । स्वेदकण येत सर्वांगीं ॥ ६५२ ॥<br>
प्राण पांगुळला जेथींचा तेथ । शरीर मंदमंद कांपत ।<br>
नयन पुंजाळले निश्चित । अर्धोन्मीलित ते जाहले ॥ ६५३ ॥<br>
औत्सुक्याचे अतिप्रीतीं । स्वानंदी समरसे चित्तवृत्ती ।<br>
उद्धवदेहाची विरतां स्थिती । प्रारब्धें निश्चितीं तें राखिलें ॥ ६५४ ॥<br>
जळीं नांव उलथतां पूर्ण । जेवीं दोर राखे आवरून  ।<br>
तेवी मावळतां उद्धवपण । प्रारब्धें जाण राखिलें ॥ ६५५ ॥<br>
धैर्याचेनि अतिसामर्थ्यें । आवरूनि प्रेमाचें भरितें ।<br>
मी कृतकृत्य जाहलों एथें । हेंही निश्चितें मानिलें ॥ ६५६ ॥<br>
श्रीकृष्णें उद्धरिलें मातें । ऐशिया मानूनि उपकारातें । <br>
काय उतरायी हो‍ऊं मी यातें । ऐसे निजचित्तें विचारी ॥ ६५७ ॥<br>
गुरूसी चिंतामणि देवों आतां । तो चिंता वाढवी चिंतिलें देतां ।<br>
गुरूंनीं दिधलें अचित्यार्था । तेणें उत्तीर्णता कदा न घडे ॥ ६५८ ॥<br>
गुरूसी कल्पतरु देवों जातां । तो कल्पना वाढवी कल्पिलें देतां ।<br>
गुरूनें दिधली निर्विकल्पता । त्यासी उत्तीर्णता तेणें नव्हिजे ॥ ६५९ ॥<br>
गुरूसी देवों स्पर्शमणी । तो स्पर्शें धातु करी सुवर्णी । <br>
ब्रह्मत्व गुरूचरणस्पर्शनीं । त्यासी नव्हे उत्तीर्णी परीसही देतां ॥ ६६० ॥<br>
गुरूसी कामधेनु देऊं आणोनी । ते कामना वाढवी अर्थ देऊनी ।<br>
गुरु निष्काम निर्गुणदानी । त्याचे उत्तीर्णी कामधेनु नव्हे ॥ ६६१ ॥<br>
त्रिभुवनींची संपत्ति चोख । गुरूसी देतां ते मायिक । <br>
जेणें दिधली वस्तु अमायिक । त्यासी कैसेनि लोक उतरायी होती ॥ ६६२ ॥<br>
देहें उतरायी हो‍ऊं गुरूसी । तंव नश्वरपण या देहासी ।<br>
नश्वरें अनश्वरासी । उत्तीर्णत्वासी कदा न घडे ॥ ६६३ ॥<br>
जेणें अव्हाशंख दीधला आवडीं । त्यासी देऊनि फुटकी कवडी ।<br>
उत्तीर्णत्वाची वाढवी गोडी । तैशि परवडी देहभावा ॥ ६६४ ॥<br>
जीवें उतरायी हो‍ऊं गुरूसी । तंव जीवत्वचि मिथ्या त्यासी ।<br>
जेणें दिधलें सत्य वस्तूसी । मिथ्या देतां त्यासी लाजचि कीं ॥ ६६५ ॥<br>
जेणें दिधलें अनर्घ्य रत्नासी । वंध्यापुत्र देवों केला त्यासी । <br>
तेवीं मिथ्यत्व जीवभावासी । उत्तीर्णत्वासी कदा न घडे ॥ ६६६ ॥<br>
काया वाचा मन धन । गुरूसी अर्पितां जीवप्राण । <br>
तरी कदा नव्हिजे उत्तीर्ण । हें उद्धवें संपूर्ण जाणितलें ॥ ६६७ ॥<br>
जेथें अणुमात्र नाहीं दुःख । ऐसें दिधलें निजसुख । <br>
त्या गुरूसी उतरायी देख  । न होवें निःशेख शिष्यांसी ॥ ६६८ ॥<br>
यालागीं मौनेंचि जाण । उद्धवें घातलें लोटांगण ।<br>
श्रीकृष्णाचे श्रीचरण । मस्तकीं संपूर्ण वंदिले ॥ ६६९ ॥<br>
मागां श्रीकृष्णें पुशिलें पहा हो । उद्धवा तुझा गेला कीं शोकमोहो ।<br>
तेणें उद्धवासी जाहला विस्मयो । उत्तर द्यावया ठावो न घडेचि ॥ ६७० ॥<br>
आतां वंदोनि श्रीचरण । कृतांजली धरोनि जाण ।<br>
उत्तर द्यावया आपण । श्रीकृष्णवदन अवलोकी ॥ ६७१ ॥<br>
जेवीं सेवितां चंद्रकर । चकोर तृप्तीचे दे ढेंकर ।<br>
तेवीं उद्धव कृष्णसुखें अतिनिर्भर । काय प्रत्युत्तर बोलत ॥ ६७२ ॥</p>
<p class="shlok">
उद्धव उवाच-<br>
विद्रावितो मोहमहान्धकरो <br>य आश्रितो मे तव संनिधानात् ।<br>
विभावसोः किन्नु समीपगस्य <br>शीतं तमो भीः प्रभवन्त्यजाद्य ॥ ३७ ॥</p>
<p class="ovi">
जो अकळदेवचूडामणी । जो यादवांमाजीं अग्रगणी । <br>
जो अविद्यारात्रीचा तरणी । जो शिरोमणी ब्रह्मवेत्त्यां ॥ ६७३ ॥<br>
ऐशिया श्रीकृष्णाप्रती । स्वानंदाचिये निजस्फूर्तीं । <br>
उद्धवें सांगतां निजस्थिती । त्यामाजीं करी स्तुती आद्यत्वें हरीची ॥ ६७४ ॥<br>
मज तंव विचारितां । ब्रह्मा सर्वांचा आदिकर्ता । <br>
तोही नारायणनाभीं तत्त्वतां । होय जन्मता ‘अज’ नामें ॥ ६७५ ॥<br>
तो तूं कमळनाभि  नारायण । मायासंवलित ब्रह्म जाण ।<br>
ते मायेचें तूं आद्यकारण । आद्यत्व पूर्ण तुज साजे ॥ ६७६ ॥<br>
अविद्येच्या  महारात्रीं । अडकलों होतों मोह‍अंधारीं । <br>
तेथूनि काढावया बाहेरीं । आणिकांची थोरी चालेना ॥ ६७७ ॥<br>
तेथ तुझेनि वचनभास्करें । नासोनि शोकमोह‍अंधारें ।<br>
मज काढिलें जी बाहेरें । चमत्कारें संनिधें तुझ्या ॥ ६७८ ॥<br>
तुझिये संनिधीपाशीं । ठाव नाहीं अविद्येसी । <br>
तेथ मोहममता कैसी ग्रासी । हृषीकेशी तुज असतां ॥ ६७९ ॥<br>
अंधारी राती अतिगहन । तेथ शीतें पीडिला जो संपूर्ण ।<br>
त्यासी आतुडलिया हुताशन । शीत तम जाण तत्काळ पळे ॥ ६८० ॥<br>
तो अग्नि सेवितां स्वयें सदा । शीततमांची भयबाधा ।<br>
पुढती बाधों न शके कदा । तेवीं गोविंदा संनिधीं तुझ्या ॥ ६८१ ।<br>
तेवीं शोकमोहममतेशीं । माया जन बांधे भवपाशीं ।<br>
ते तुझिये संनिधीपाशीं । जाती आपैसीं हारपोनी ॥ ६८२ ॥<br>
मरणजन्मां अपाये । मागां अनेक सोशिले स्वयें ।<br>
ज्यासी तुझी संनिधी होये । त्यासी तें भवभये समूळ मिथ्या ॥ ६८३ ॥<br>
तुझे संनिधीपाशीं जाण । समूळ मायेचें निर्दळण ।<br>
तेचि अर्थीचें निरूपण । उद्धव आपण सांगत ॥ ६८४ ॥</p>
<p class="shlok">
प्रत्यर्पितो मे भवतानुकम्पिना <br>भृत्याय विज्ञानमयः प्रदीपः ।<br>
हित्वा कृतज्ञस्तव पादमूलं <br>कोऽन्यत्समीयाच्छरणं त्वदीयम् ॥ ३८ ॥</p>
<p class="ovi">
तुझी संनिधिमात्र देख । समूळ अज्ञानासी घातक ।<br>
हेंचि मुख्यत्वें आवश्यक । भक्त सात्त्विक जाणती ॥ ६८५ ॥<br>
असो इतरांची गोष्टी । म्याहीं अनुभविलें निजदृष्टीं ।<br>
अविद्या निरसावया सृष्टीं । सत्संगती लाठी सर्वार्थीं ॥ ६८६ ॥<br>
सत्संगाहीमाजीं जाण । तुझी संगती अतिपावन ।<br>
तुवां उद्धरावया दीनजन । हें निजात्मज्ञान प्रकाशिलें ॥ ६८७ ॥<br>
माझें निमित्त करूनि जाण । उद्धरावया दीन जन ।<br>
त्यांचें निरसावया अज्ञान घन । ज्ञानदीप पूर्ण प्रज्वळिला ॥ ६८८ ॥<br>
उपदेशार्थ श्रद्धास्थिती । हेचि टवळें पैं निश्चितीं ।<br>
तेथें बोधिका ज्या निजात्मयुक्ती । तेंचि टवळ्यांप्रती स्नेह पूर्ण ॥ ६८९ ॥<br>
विवेकवैराग्यधारण । हेंचि तेथील वाती जाण ।<br>
तेथ प्रज्वळिला ज्ञानघन । चित्प्रभापूर्ण महादीप ॥ ६९० ॥<br>
नैराश्य तेंचि वैराग्यधारण । तेथें प्रज्वळे ज्ञनदीप पूर्ण ।<br>
आशां तेंचि माल्हवण । गडद संपूर्ण पडे तेथें ॥ ६९१ ॥<br>
तो दीप कर्णद्वारीं ठेविला । तंव सबाह्य प्रकाश जाहला ।<br>
अज्ञान‍अंधार निर्दळिला । स्वयें प्रबळला सद्‌रूपें ॥ ६९२ ॥<br>
तेणें सबाह्यसत्प्रकाशें । तुझी पदवी प्रकट दिसे ।<br>
ऐसें निजरूप हृषीकेशें । अनायासें मज अर्पिलें ॥ ६९३ ॥<br>
तुवां अंतर्यामित्वें आपुलें । स्वरूप पूर्वींच मम अर्पिलें ।<br>
तें तुवांच माझारी आच्छादिलें । भजन आपुलें प्रकटावया ॥ ६९४ ॥<br>
तुझ्या निजभजनाचें लक्षण । सर्वभूतीं भगवद्‍भजन ।<br>
तेणें तूं साचार संतोषोन । अर्पिलेंचि ज्ञान अर्पिसी पुढती ॥ ६९५ ॥<br>
वाढवूनि निजभजन । माझें मज अर्पिसी ज्ञान ।<br>
या नांव ‘प्रत्यर्पण’ । साधु सज्ञान बोलती ॥ ६९६ ॥<br>
वाढवूनि आपुली भक्ती । माझें ज्ञान दिधलें माझे हातीं ।<br>
दिधलें तेथ माया पुढती । विकल्पवृत्ती स्पर्शेना ॥ ६९७ ॥<br>
जे दिधली स्वरूपस्थिती । ते आच्छादेना कदा कल्पांतीं ।<br>
यापरी गा श्रीपती । कृपा निश्चितीं तुवां केली ॥ ६९८ ॥<br>
यापरी तूं अतिकृपाळू । निजदासांलागी दयाळू ।<br>
त्या तुज सांडूनियां बरळू । आनासी गोवळू भजों धांवे ॥ ६९९ ॥<br>
त्यजूनि स्वामी हृषीकेशु । आना भजेल तो केवळ पशु ।<br>
पशूंहीमाजीं तो रासभेशु । ज्यासी नाहीं विश्वासु हरिभजनीं ॥ ७०० ॥<br>
तुवां जनासी केला उपकारु । इंद्रियां पाटव्य ज्ञानधिकारु । <br>
तो उपकार विसरे जो नरु । तो जाण साचारु कृतघ्न ॥ ७०१ ॥<br>
जे जाणती तुझ्या उपकारातें । ते काया वाचा चित्तें वित्तें ।<br>
कदा न भजती आनातें । मज निश्चितें मानिलें ॥ ७०२ ॥<br>
मज निमित्त करूनियां जाण । जें त्वां प्रकशिलें निजात्मज्ञान ।<br>
तेणें जगाचें उद्धरण । श्रवणमननकीर्तनें ॥ ७०३ ॥<br>
यापरी तूं क्रुपाळू पूर्ण । माझें छेदिलें भवबंधन ।<br>
तेचि अर्थींचें निरूपण । उद्धव आपण स्वयें सांगे ॥ ७०४ ॥</p>
<p class="shlok">
वृक्णश्च मे सुदृढः स्नेहपाशो <br>दाशार्हवृष्ण्यन्धकसात्वतेषु ।<br>
प्रसारितः सृष्टिविवृद्धये त्वया <br>स्वमायया ह्यात्मसुबोधहेतिना ॥ ३९ ॥</p>
<p class="ovi">
तुवां मायेनें सृजिलें जन । ते सृष्टी व्हावया वर्धमान ।<br>
स्त्री पुत्र सुहृद सज्जन । हा स्नेह संपूर्ण वाढविला ॥ ७०५ ॥<br>
मी जन्मलों यादवकुळांत । तेथ वृष्णि-अंधक-सात्वत ।<br>
इत्यादि सुह्रुद समस्त । अतिस्नेहयुक्त आप्तत्वें ॥ ७०६ ॥<br>
तें सुहृदस्त्रीपुत्रस्नेहबंधन । त्या स्नेहपाशाचें छेदन ।<br>
माझे बाळपणीं त्वां केलें जाण । जें खेळतां तुझें ध्यान मज लागलें ॥ ७०७ ॥<br>
जेवीं वोडंबरी खेळतां खेळ । मोहिनी विद्या प्रेरी प्रबळ ।<br>
ते विद्येचें आवरावया बळ । शक्त केवळ खेळ खेळविता ॥ ७०८ ॥<br>
तेवीं तुझी स्वमाया जाण । जे कां सदा तुज अधीन । <br>
तिचे स्नेहपाश दारुण । तेणें बांधोनि जन अतिबद्ध केले ॥ ७०९ ॥<br>
ते माझे स्नेहपाश जाण । त्वां पूर्वींच छेदिले आपण ।<br>
जैं मज होतें बाळपण । तैंचि कृपा पूर्ण मज केली ॥ ७१० ॥<br>
तें भवबंधछेतितें जें शस्त्र । तुवां निजयुक्तीं फोडोनि धार । <br>
सतेज करूनियां खडतर । मजलागीं स्वतंत्र अर्पिलें ॥ ७११ ॥<br>
येणें शस्त्रबळें मी जाण । छेदूं शकें जगाचें बंधन ।<br>
एवढी मजवरी कृपा पूर्ण । केली आपण दयालुत्वें ॥ ७१२ ॥<br>
संसार दुःखरूप जो का एथें । तोचि सुखरूप जाहल मातें ।<br>
ऐशिये कृपेचेनि हातें । मज निश्चितें उद्धरिलें ॥ ७१३ ॥<br>
मी कृतकृत्य जाहलों एथें । परी कांहींएक मागेन तूतें ।<br>
ते कृपा करावीं श्रीकृष्णनाथें । म्हणोनि चरणातें लागला ॥ ७१४ ॥</p>
<p class="shlok">
नमोऽस्तु ते महायोगिन् प्रपन्नमनुशाधि । <br>
यथा त्वच्चरणाम्भोजे रतिः स्यादनपायिनी ॥ ४० ॥</p>
<p class="ovi">
न घडतें घडविसी आपण । नाथिलें दाविसी विंदान ।<br>
जित्या मेल्या लावूनि लग्न । नांदविसी संपूर्ण निजमाया ॥ ७१५ ॥<br>
जे योगियांसी अतिदुस्तर । जिणें नाडिले स्रष्टा शंकर ।<br>
ते माया तुझी किकर । तूं परात्पर महायोगी ॥ ७१६ ॥<br>
त्या तुझ्या कृपेस्तव जाण । मी कृतकृत्य जाहलों आपण ।<br>
न देखें भवभयादि दुःखभान । स्वानंदीं निमग्न सर्वदा ॥ ७१७ ॥<br>
दृश्य द्रष्टा दर्शन । नाहीं त्रिपुटी ना त्रिगुण । <br>
हारपलें मीतूंपण । स्वानंदपूर्ण निजबोधें ॥ ७१८ ॥ <br>
निजबोधें स्वानंदपूर्ण । हेही बोल मायिक जाण । <br>
परादिवाचां पडिलें शून्य । यालागीं मौन वेदवादा ॥ ७१९ ॥<br>
कार्य कारण कर्तव्यता । मज उरली नाहीं सर्वथा ।<br>
तरी कांहींएक श्रीकृष्णनाथा । तुज मी आतां मागेन ॥ ७२० ॥<br>
जेवीं कां बाळकाचा थाया । कळवळोनि पुरवी माया ।<br>
तेवीं माझिया वचना यया । श्रीकृष्णराया अवधारीं ॥ ७२१ ॥<br>
हें अंतींचें माझें मगतेपण । देवें अवधारावें सावधान ।<br>
वंदूनियां श्रीकृष्णचरण । अगम्य विंदान मागत ॥ ७२२ ॥<br>
मज थोर भ्रम होता चित्तीं । गोड असेल जीवन्मुक्ती ।<br>
तेथ न देखें तुझी भक्ती । कोरडी मुक्ती मज न लगे ॥ ७२३ ॥<br>
सद्‌गुरुकृपावचनोक्तीं । शिष्य तत्काळ लाहे मुक्ती ।<br>
ज्यांत सद्ग्रूची नांही भक्ती । जळो ती मुक्ती मज न लगे ॥ ७२४ ॥<br>
यालागीं तुज शरण । मागुतेन मी आलों जाण ।<br>
सायुज्याहीवरी पूर्ण । तुझें गुरुभजन मज दे‍ईं ॥ ७२५ ॥<br>
मागां बहुतीं केली भक्ती । म्हणसी त्यांसी म्यां दिधली मुक्ती ।<br>
परी मुक्तीवरती भक्ती । नाहीं मजप्रती मागितली ॥ २६ ॥<br>
मागां जिंहीं जिंहीं केली भक्ती । त्यासीं त्वां ठकिलें देऊनि मुक्ती ।<br>
तें ठकडेपण श्रीपती । न चले मजप्रती सर्वथा ॥ ७२७ ॥<br>
ज्यांची अहंकारशून्य वृत्ती । जाहले आत्माराम सहजगतीं ।<br>
तेही अहेतुक भक्ती करिती । ऐशी स्वरूपस्थिती पैं तुझी ॥ ७२८ ॥</p>
<p class="shlok">
( संमतश्लोक )-आत्मारामाश्च मुनयो निर्ग्रन्था अप्युरुक्रमे ।<br>
कुर्वन्त्यहैतुकीं भक्तिं इत्थम्भूतगुणो हरिः ॥ </p>
<p class="ovi">
तेथ त्यजोनियां तुझी गुरुभक्ती । मुक्ती मागणें हेचि भ्रान्ती ।<br>
असो तुझी न लगे मुक्ती । माझी गुरुभक्ती मज दे‍ईं ॥ ७२९ ॥<br>
ज्यासी आकळली निजमुक्तता । म्हणसी त्यासी भक्ती नेदवे आतां ।<br>
हे मजसी बोलों नको कथा । तुझी समर्थता मी जाणें ॥ ७३० ॥<br>
तूं न घडे तें घडविसी । न चळे तें चाळविसी ।<br>
नव्हे तें तूं होय करिसी । नाहीं सामर्थ्याची मर्यादा ॥ ७३१ ॥<br>
अगम्य सामर्थ्याची गणना । बुडल्या तारूनि पाषाणां ।<br>
त्यावरी तारिसी वानरसेना । सेतुबंधना श्रीरामा ॥ ७३२ ॥<br>
केवळ जे कां वनचर । पालेखाईर वानर ।<br>
चारी मुक्ती त्यांच्या किंकर । त्यांसी सुरवर वंदिती स्वयें ॥ ७३३ ॥<br>
केवळ ज्या कां व्यभिचारिणी । शेखीं ज्या घुरटा गौळणी ।<br>
मोक्ष लागे त्यांच्या चरणीं । ये ब्रह्मा लोटांगणीं चरणरजासी ॥ ७३४ ॥<br>
तूं परमात्मा परमेश्वर । हें नेणती गौळणी वानर ।<br>
तरी तुझें त्यांसी भजनमात्र । फळलें साचार परब्रह्मत्वें ॥ ७३५ ॥<br>
ऐसें अगाध तुझें भजन । अगम्य भजनाचें महिमान । <br>
भक्तीअधीन तुझें देवपण । मा मोक्षासी कोण अधिकाई ॥ ७३६ ॥<br>
भक्तीच्या पोटीं जन्मली मुक्ती । वाढली मुक्ती भक्तीतें घाती ।<br>
ऐसी जे कां मुक्ती मातृहंती । तिसी मी सर्वार्थीं नातळें ॥ ७३७ ॥<br>
फिटे मुक्तीचें दूषण । जेणें ते होय अतिपावन ।<br>
तें मीं सांगेन विदान । ऐक सावधान श्रीकृष्णा ॥ ७३८ ॥<br>
जोडल्याही मुक्तपण । मज द्यावें तुझें गुरुभजन । <br>
तेणें मुक्तीही होय पावन । म्हणोनि लोटांगण घातलें ॥ ७३९ ॥<br>
मस्तकीं धरिले श्रीचरण । उद्धव सर्वथा न सोडी जाण ।<br>
तेणें टकच जाहला श्रीकृष्ण । त्यासी संपूर्ण तुष्टला ॥ ७४० ॥<br>
जाणोनि आपलें मुक्तपण । मी न सांडी तुझें निजभजन ।<br>
ऐशी कृपा करीं पूर्ण । म्हणोनि श्रीचरण न सोडी ॥ ७४१ ॥<br>
मुक्तता मानल्या संपूर्ण । तैं राहों शके सद्‌गुरुभजन ।<br>
हेंही बाधों न शके विघ्न । तैशी भक्ति निर्विघ्न मज सांग ॥ ७४२ ॥<br>
कोटिजन्में शिणतां जाण । म्हणसी नातुडे मुक्तपण ।<br>
त्या मोक्षा नांव ठेविसी ‘विघ्न’ । मूर्ख संपूर्ण मज म्हणसी ॥ ७४३ ॥<br>
जेणें सुटे तुझें सद्‌गुरुभजन । तें मी मानीं परम विघ्न ।<br>
तुझे भक्तिवीण मुक्तपण । अलवणी मज जाण गोविंदा ॥ ७४४ ॥<br>
माझी न मोडे नित्यमुक्तता । अहेतुक चालवीं भक्तिपंथा । <br>
ऐसी कृपा श्रीकृष्णनाथा । झणीं संकोचता मानिसी ॥ ७४५ ॥<br>
म्हणसी म्यां दिधली नित्यमुक्ती । ते माझी मजपाशीं सिद्ध होती । <br>
‘दिधली’ म्हणणें हे मिथ्या वदंती । वाऊगी ख्याती दातृत्वाची ॥ ७४६ ॥<br>
माझी स्वतःसिद्ध नित्यमुक्तता । त्यावरी भक्ति मी मांगे आतां । <br>
ते देशील तरी तूं साचार दाता । उदारता या नांव ॥ ७४७ ॥<br>
ते संतोषोनि भक्ति देतां । उल्हास न देखों तुझ्या चित्ता । <br>
थोर मांडली कृपणता । कृष्णनाथा मजलागीं ॥ ७४८ ॥<br>
जे सांडवी सद्‌गुरुभक्ती । आम्हां न लगे तुझिया जीवन्मुक्ती ।<br>
मुक्ती म्हणणें हेही भ्रांती । ऐक श्रीपती सांगेन ॥ ७४९ ॥<br>
मुळीं मुख्यत्वें नाही बद्धता । तेथ कैंची काढिली मुक्तता । <br>
मिथ्या मुक्ती मी नातळे सर्वथा । माझी गुरुभक्तिता मज दे‍ईं ॥ ७५० ॥<br>
मागें ज्यांसी त्वां दिधली मुक्ति । ते ठकिले ठकिले याच रीतीं ।<br>
तैसें चाळवूं नको श्रीपती । मोक्षावरील भक्ती मज दे‍ईं ॥ ७५१ ॥<br>
म्हणोनि घातलें लोटांगण । धांवोनि धरिले दोनी चरण ।<br>
प्रेमें वोसंडला श्रीकृष्ण । उद्धवासी संपूर्ण तुष्टला ॥ ७५२ ॥<br>
मोक्षाहीवरील गुरुभक्ती । उद्धवें मागितली नाना युक्तीं ।<br>
जे जे चालली उपपत्ती । तेणें सुखें श्रीपती सुखावला ॥ ७५३ ॥<br>
सुखें सुखावली श्रीकृष्णमूर्ती । डोलों लागला स्वानंदस्थितीं ।<br>
तेणें संतोषें भक्तिमुक्ती । उद्धवाहातीं अर्पिली ॥ ७५४ ॥<br>
जगीं उद्धवाचें शुद्ध पुण्य । जगीं उद्धवचि धन्य धन्य ।<br>
ज्यालागीं सर्वस्वें श्रीकृष्ण । मोक्षावरील गुरुभजन स्वानंदें देत ॥ ७५५ ॥<br>
गुरु ब्रह्म दोनी अभिन्न । हेंही सद्‌गुरु प्रबोधी पूर्ण ।<br>
यालागीं मोक्षावरील गुरुभजन । नव्हे दूषण सच्छिष्या ॥ ७५६ ॥ <br>
मागिलां निजभक्ताप्रती । स्वानंदें तुष्टला श्रीपती ।<br>
तिहीं मागितली निजमुक्ती । त्यांसी हे स्थिती अतर्क्य ॥ ७५७ ॥<br>
उद्धवें थोर केली ख्याती । मुक्तीचे माथां वाइली भक्ती ।<br>
अगम्य मागितली स्थिती । तेही श्रीपती अर्पित ॥ ७५८ ॥<br>
उद्धवा मुक्तीवरील जे भक्ती । ते मज अवतारांची अवतारशक्ती ।<br>
येणें  उत्पत्ति-स्थिति-प्रलय अंतीं । करूनि श्रीपती मी अलिप्त ॥ ७५९ ॥<br>
येणेंचि बळें मी तत्त्वतां । कर्में करूनि अकर्ता । <br>
भोग भोगोनि अभोक्ता । जाण सर्वथा येणेंचि योगें ॥ ७६० ॥<br>
हा योग न कळे ज्यासी । दुःखरूप संसार त्यासी ।<br>
हा अखंड योग मजपाशीं । मीं संसारेंसी सुखरूप ॥ ७६१ ॥<br>
हा योग सदाशिव जाणे । का म्यां जाणिजे नाराय़णें ।<br>
इतरांचे जें जाणणें । तें अगम्यपणें रिघेना ॥ ७६२ ॥<br>
ऐसी श्रीकृष्ण सांगे गुह्य गोष्टी । ते स्थिति बाणली उद्धवाचे पोटीं ।<br>
दोघां निजबोधें एकगांठी । भजनकसवटी कळों सरली ॥ ७६३ ॥<br>
मुक्तीसी भक्तीची हातवटी । ते उद्धवासी कळली गोष्टी । <br>
तो उल्हास न माये पोटीं । स्वानंदपुष्टीं कोंदला ॥ ७६४ ॥<br>
जेवीं बाळकाच्या थायाकारणें । माता लेववी निजभूषणें ।<br>
तेवीं उद्धवालागीं श्रीकृष्णें । अवतारस्थिति देणें निश्चित ॥ ७६५ ॥<br>
मनाचें नाइकती कान । बुद्धीचें न देखती नयन ।<br>
शेखीं गगनातेंही चोरून । उद्धवासी श्रीकृष्ण निजस्थिती अर्पी ॥ ७६६ ॥<br>
जे ब्रह्मवेत्त्यांसी नकळे । जे वेदनुवादा नाकळे ।<br>
ते स्थिती उद्धवासी गोपाळें । कृपाबळें अर्पिली ॥ ७६७ ॥<br>
पूर्वीं श्रीकृष्णें पुसतां पहा हो । ‘उद्धरलों’ म्हणे उद्धवो । <br>
आतां मागें भजनभावो । हा गूढाभिप्रावो हरि जाणे ॥ ७६८ ॥<br>
मुक्तीवरील मागतां भक्ती । श्रीकृष्णाची अवतारशक्ती ।<br>
मायानियंतृत्वाची पूर्ण स्थिति । उद्धवाचे हातीं स्वयें आली ॥ ७६९ ॥<br>
जाणोनि मायेचें मिथ्यात्वपूर्ण । तिचें प्रेरण आणि आवरण ।<br>
हें मायानियंतृत्वलक्षण । उद्धवासी श्रीकृष्ण स्वयें अर्पी ॥ ७७० ॥<br>
जसें बुद्धिबळाचे पोटीं । पूर्व कर्म नसतां गांठीं । <br>
राजा प्रधान पशु प्यादा उठी । निर्धारितां दृष्टीं काष्ठ एक ॥ ७७१ ॥<br>
एकचि काष्ठ दोहीं भारीं । तेथ कोण कोणाचा वैरी ।<br>
वैर नसतांही झुंजारी । मारामारी अचेतनां ॥ ७७२ ॥<br>
म्हणती हस्ती घोडा प्रधान मेला । तेथ काय त्यांचा प्राण गेला ।<br>
प्यादा होता तो प्रधान जाहला । तो काय पावला गजान्तलक्ष्मी ॥ ७७३ ॥<br>
जीव नसतांही निर्धारीं । मारीलें म्हणती निजगजरीं ।<br>
एका जीत एका हारी । तें ज्ञान सारीं नेणतीं ॥ ७७४ ॥<br>
सारीं निमाल्या पाठीं । कोण धर्मात्मा चढे वैकुंठी ।<br>
कोण पडे नरकसंकटीं । तेवीं बद्धमुक्तगोठी समूळ मिथ्या ॥ ७७५ ॥<br>
एवं बुद्धिबळाचिये परी । ज्याची निजदृष्टीं संसारीं । <br>
तोचि अवतारांचा अवतारी । जाण तो निर्धारीं भगवंत ॥ ७७६ ॥<br>
समूळ मिथ्या जाणे वेदोक्ती । समूळ मिथ्या जाणे बंधमुक्ती । <br>
हें जाणोनि आचरे जो वेदविहितीं । तेचि निजभक्ती मुक्तीवरिल ॥ ७७७ ॥<br>
करूनि संसारनिवृत्ती । बहुत पावले नित्यमुक्ती ।<br>
त्यांसी हे दुर्गमभक्ती । अतर्क्य स्थिती तर्केना ॥ ७७८ ॥<br>
ऐशी ज्यापाशीं माझी स्थिती । तोचि मोक्षावरील करी भक्ती ।<br>
इतरांसी हे अतर्क्य गती । जाण निश्चितीं उद्धवा ॥ ७७९ ॥<br>
उद्धव पावला अगाध गती । त्यासी सर्वलोकोपकारार्थीं ।<br>
वांचवावया ब्रह्मशापाहातीं । उपाय श्रीपती स्वयें योजी ॥ ७८० ॥<br>
नारदासी ब्रह्मज्ञान । त्यासीही दक्षशापबंधन ।<br>
एके ठायीं न राहे जाण । करी परिभ्रमण शापस्तव ॥ ७८१ ॥<br>
झालियाही ब्रह्मज्ञान । ब्रह्मशाप अतिदारुण ।<br>
हें जाणोनियां श्रीकृष्ण । उद्धवा जाण दूरी दवडी ॥ ७८२ ॥<br>
उद्धव जन्मला यादववंशीं । यादव निमती ब्रह्मशापेंसीं ।<br>
तेथ वांचवावया उद्धवासी । बदरिकाश्रमासी स्वयें धाडी ॥ ७८३ ॥<br>
ब्रह्मशापाचेनि आघातें । यादव निमती स्वगोत्रघातें ।<br>
उद्धव वांचवावया तेथें । बदरीकाश्रमातें हरि प्रेरी ॥ ७८४ ॥<br>
उद्धवासी जें झालें ज्ञान । त्याहूनि बदरिकाश्रम पावन ।<br>
हें सर्वथा न घडे जाण । ब्रह्मशापाभेण पळवीत ॥ ७८५ ॥<br>
उद्धवा ऐसें अनर्घ्य रत्न । ज्यासी बाणली स्थिति पूर्ण ।<br>
त्यासी वांचवावया श्रीकृष्ण । पाठवी आपण बदरिकाश्रमा ॥ ७८६ ॥</p>
<p class="shlok">
श्रीभगवानुवाच-<br>
गच्छोद्धव मयाऽऽदिष्टो बदर्याख्यं ममाश्रमम् ।<br>
तत्र मत्पादतीर्थोदे स्नानोपस्पर्शनैः शुचिः ॥ ४१ ॥</p>
<p class="ovi">
गंभीरगिरा बोले श्रीकृष्ण । उद्धवा तुज जाहलें ब्रह्मज्ञान ।<br>
तुटलें स्नेहपाशबंधन । तरी ममाज्ञा करीं गमन बदरिकाश्रमा ॥ ७८७ ॥<br>
त्या बदरिकाश्रमें महिमान । लोकसंग्रहार्थ संपूर्ण । <br>
तरावया जडामूढ जन । स्वमुखें श्रीकृष्ण सांगत ॥ ७८८ ॥<br>
तो बदरिकाश्रम माझें स्थान । तेथ नित्य माझें अनुष्ठान ।<br>
तया स्थानाचें दूरदर्शन । करी निर्दळण कलिकल्मषा ॥ ७८९ ॥<br>
ज्या पर्वताचें स्पर्शन । मानवां करी परम पावन ।<br>
जें बदरीचें नामस्मरण । विभांडी दारुण महादोषां ॥ ७९० ॥<br>
 तेथेंही माझें पादोदक । अलकनंदा पवित्र देख ।<br>
जिचेनि स्पर्शमात्रें लोक । होती अलौकिक पावन ॥ ७९१ ॥<br>
जेथ श्रद्धायुक्त करितां स्नान । जीवाचें तुटे भवबंधन । <br>
ज्यासी घडे आचमन । तो उद्धरे जाण पितरेंसीं ॥ ७९२ ॥<br>
ऐसें बदरिकाश्रम माझें जाण । अतिशयें परम पावन ।<br>
म्हणासी कैं केलें त्वां तें स्थान । तरे ऐक तें कथन उद्धवा ॥ ७९३ ॥<br>
रजोगुणें सृजिले जन । ते जाहले भोगकर्मीं प्रवीण । <br>
भोगासक्तीं बुडतां पूर्ण । दों रूपीं जाण मी अवतरलों ॥ ७९४ ॥<br>
तम निरसी रविचंद्र पूर्ण । तैसा मी जाहलों नरनारायण । <br>
बदरिकाचलामाजीं जाण । केला संपूर्ण नित्योदयो ॥ ७९५ ॥<br>
भज्यपूज्यत्वें मी नारायण । नररूपें मीचि भक्त जाण ।<br>
तेथ भक्ति वैराग्य ज्ञानं । म्यां आचरोन प्रकाशिलें ॥ ७९६ ॥<br>
तो बदरीकाश्रम माझें स्थान । तेथें सर्वदा मी आपण ।<br>
अद्यापि करितों अनुष्ठान । भक्तिज्ञानवैराग्यें ॥ ७९७ ॥<br>
नरनारायणस्थितीं । मी अवतरलों जे पर्वतीं ।<br>
तेथ तोडिले बोरीऐशी मागुती । माझी निजभक्ती फांपाइली ॥ ७९८ ॥<br>
यालागीं ‘बदरीकाश्रम’ । त्या स्थळासी म्यां ठेविलें नाम । <br>
तेथें फिटे भवभ्रम । यापरी परम पावन तें स्थळ ॥ ७९९ ॥<br>
त्या बदरिकाशमाप्रती । तुवां जावें गा निश्चितीं । <br>
ऐसें उद्धवा कल्पिसी चित्तीं । मज काय तीर्थीं विवंचू ॥ ८०० ॥<br>
मोक्षाहीवरील भक्ती । तुवां  अर्पिली माझे हातीं ।<br>
तेणें मी जाहलों कृतकृत्यार्थी । म्हणसी मज तीर्थीं चाड नाहीं ॥ ८०१ ॥<br>
तुज माझी आज्ञा प्रमाण । अवश्य तेथें करावें गमन ।<br>
मग उद्धवें धरोनियां मौन । मस्तकीं वचन वंदिलें ॥ ८०२ ॥<br>
सद्‍भावें करूनि नमन । घेतां बदरिकाश्रमदर्शन । <br>
तो नर होय नारायण । एवढें महिमान त्या स्थळाचें ॥ ८०३ ॥<br>
उद्धवा तुझ्या ठायीं पूर्ण ज्ञान । ज्ञान असोनि माझें भजन ।<br>
तुझेनि चरणस्पर्शें जाण । होईल पावन बदरिकाश्रम ॥ ८०४ ॥<br>
ऐसें ऐकोनि श्रीकृष्णवचन । उद्धवासी आलें रुदन । <br>
धांवोनि वंदिले श्रीचरण । सर्वथा गमन करीन आतां ॥ ८०५ ॥<br>
ब्रह्मशापाचें निर्दळण । उद्धवाचें चुकवावया जाण ।<br>
श्रीक्रुष्णें प्रबोधोनि पूर्ण । करवी गमन बदरिकाश्रमा ॥ ८०६ ॥<br>
उद्धव ज्ञानियांचें ज्ञानरत्न । त्यासी वांचवूनि श्रीक्रुष्ण ।<br>
विस्तारावया निजज्ञान । करवी गमन बदरिकश्रमा ॥ ८०७ ॥<br>
चुकावावया ब्रहशाप दारुण । उद्धवासी ‘विशाळी’ गमन ।<br>
अन्यथा जहलिया ब्रह्मज्ञान । कृष्ण तीर्थाटन नेमीना ॥ ८०८ ॥<br>
उद्धवासी भवबंधन । बाळपणींचि नाहीं जाण । <br>
हें जाणोनियां श्रीकृष्ण । ब्रह्मशापाभेण तीर्था धाडी ॥ ८०९ ॥<br>
तीर्थयात्रेचा अभिप्रावो । हाचि निश्चितें निजभावो । <br>
जाणोनि देवाधिदेवो । मोकली उद्धवो बदरिकाश्रमा ॥ ८१० ॥<br>
उद्धवा तुज गेलिया तेथ । थोर लोकोपकार होईल सत्य ।<br>
तुझेनि धर्में निश्चित । दीन समस्त उद्धरती ॥ ८११ ॥<br>
म्हणसी पावल्या तें तीर्थ । म्यां कैसें वसावें तेथ ।<br>
तेही अर्थीं लोकहितार्थ । तुज इत्यर्थ सांगेन ॥ ८१२ ॥<br>
उद्धवा तुझें जें आचरण । तोचि जनांसी उपदेश जाण ।<br>
यालागीं वैराग्य-भक्ती-ज्ञान । स्वधर्माचरण सांडूं नको ॥ ८१३ ॥<br>
त्रिभुवनामाजीं सर्वथा । उद्धवा मज नाहीं कर्तव्यता । <br>
तोही मी लोकसंग्रहार्था । होय वर्तता निजधर्मीं ॥ ८१४ ॥<br>
तूं ऐसें म्हणसी आतां । ‘त्रैलोक्य असे तुझ्या माथां ।<br>
यालागीं लोकसंग्रहार्था । तूं होसी वर्तता स्वधर्मकर्मीं’ ॥ ८१५ ॥<br>
मी निजधामा जातों आपण । यालागीं माझी स्थिती पूर्ण ।<br>
ते पूर्णता तुज म्यां अर्पिली जाण । लोकसंग्रहार्थ पूर्ण तूं विरक्त होईं ॥ ८१६ ॥<br>
अभेदभक्ती वैराग्य ज्ञान । स्वयें आचरोनि आपण ।<br>
देखीं लावावे इतर जन । ‘लोकसंग्रह’ जाण या नांव ॥ ८१७ ॥</p>
<p class="shlok">
( संमतश्लोक-भगवद्गीता ) <br>
न बुद्धिभेदं जनयेदज्ञानां कर्मसंगिनाम् ।<br>
जोषयेत्सर्वकर्माणि विद्वान्युक्तः समाचारन् ॥</p>
<p class="ovi">
उद्धवा माझिये ज्ञानप्राप्ती । तूं वंद्य जाहलासी त्रिजगतीं ।<br>
तुझी जे आचरती स्थिती । तेचि लोकीं समस्तीं करिजेल ॥ ८१८ ॥<br>
आतां तुझेनि मिसें जाण । साडेतीं श्लोकींचें  निरूपण ।<br>
लोकसंग्रहार्थ सांगेन । तैसेंचि वर्तन करावें तुवां ॥ ८१९ ॥<br>
तुज पावलिया बदरिकाश्रमातें । तेथ विद्यमान बहुत तीर्थें ।<br>
परी अलकनंदा मुख्य तेथें । जे नाशी दोषांतें दर्शनमात्रें ॥ ८२० ॥</p>
<p class="shlok">
ईक्षयालकनन्दाया विधूताशेषकल्मषः ।<br>
वसनो वल्कलान्यङ्ग वन्यभुक् सुखनिःस्पृहः ॥ ४२ ॥</p>
<p class="ovi">
करूनि अलकनंदेचें स्नान । करावें विध्युक्त तीर्थविधान । <br>
मग तेथें वसावें आपण । वसतें लक्षण तें ऐक ॥ ८२१ ॥<br>
त्यजूनि वस्त्रें आपण । करावीं वल्कलें परिधान ।<br>
करूनि वनफलें भोजन । रहावें आपण अनुद्वेग ॥ ८२२ ॥<br>
आपुली पूर्ण निःस्पृहता । दावावी लोकसंग्रहार्था ।<br>
निजसुखें तुज तेथें असतां । द्वंद्वसहिष्णुता दावावी ॥ ८२३ ॥</p>
<p class="shlok">
तितिक्षुर्द्वन्द्वमात्राणां सुशीलः सयतेन्द्रियः ।<br>
शान्तः समाहितधिया ज्ञानविज्ञानसंयुतः ॥ ४३ ॥</p>
<p class="ovi">
तूं ज्ञानविज्ञानसंपन्न । तुज द्वंद्वबाधा न बाधी जाण ।<br>
तरी द्वंद्वसहिष्णुता पूर्ण । दावावी आपण लोकहितार्थ ॥ ८२४ ॥<br>
तुज नाहीं विषयासक्तता । तरी नेमावें इंद्रियार्था ।<br>
प्रकट करावी सुशीलता । निजशांतता दावावी ॥ ८२५ ॥<br>
निजबुद्धीचें समाधान । सहजें प्रकटवावें आपण ।<br>
मजपासूनि जें प्राप्त ज्ञान । त्यांचे अनुसंधान दावावें ॥ ८२६ ॥</p>
<p class="shlok">
मत्तोऽनुशिक्षितं यत्ते <br>विविक्तमनुभावयन् ।<br>
मय्यावेशितवाक्‌चित्तो <br>मद्धर्मनिरतो भव ॥ ४४ ॥</p>
<p class="ovi">
या स्थितीं तुज असतां जाण । बहुसाल तुज येतील शरण ।<br>
तूं पावलासि माझें ज्ञान । हें सर्वही जन जाणती ॥ ८२७ ॥<br>
पावोनियां ब्रह्मज्ञान । स्वयें उद्धरला आपण । <br>
न करीचि दीनोद्धारण । हें भेडपण ज्ञात्याचें ॥ ८२८ ॥<br>
एक पावोनि ब्रह्मज्ञान । शिष्य उपदेशी आपण । <br>
बोध न करवे परिपूर्ण । ते निष्ठाहीन निर्वीर्य ॥ ८२९ ॥<br>
शिष्य बोधेंवीण चरफडी । गुरु गुरुपणें बडबडी  । <br>
घरींच्या घरीं चुकामुकी गाढी । हे बोधपरवडी अबद्ध ॥ ८३० ॥<br>
परचित्तप्रबोधकवृत्ती । हे सामान्य नव्हे स्थिती ।<br>
ब्रह्मज्ञानाची पूर्ण निष्पत्ती । या नांव निश्चितीं उद्धवा ॥ ८३१ ॥<br>
स्वयें तरोनि जनां तारी । हे ज्ञानाची अघाध थोरी ।<br>
ते म्यां दिधली तुझ्या करीं । जन उद्धरीं उद्धवा ॥ ८३२ ॥<br>
शिष्यसुक्षेत्रीं ब्रह्मज्ञान । ज्याचें नव्हे वर्धमान । <br>
तंववरी नाहीं पूर्णपण । उद्धवा जाण निश्चित ॥ ८३३ ॥<br>
जेवीं पिकलिया वृक्षाप्रती । पक्षी तुटले स्वयें येती । <br>
तेवीं निडारली ब्रह्मस्थिती । तेथ शिष्य पावती स्वानंद ॥ ८३४ ॥<br>
बोलें उपदेशिती ब्रह्मज्ञान । बोध नव्हे तें निर्वीर्य जाण ।<br>
तें तूं म्हणसी कायसेन । ऐक सांगेन उद्धवा ॥ ८३५ ॥<br>
अनुभवा आलें ब्रह्मज्ञान । तेणें अंगीं ये जाणपण ।<br>
तेथ संचरे ज्ञानाभिमान । तेणें वीर्य क्षीण ज्ञानाचें ॥ ८३६ ॥<br>
जंव जंव ज्ञाता निरहंकार । तंव तंव ज्ञानासी वीर्य थोर ।<br>
त्याची होतां क्रुपमत्र । बोध साचार सच्छिष्यासी ॥ ८३७ ॥<br>
तुज फावलें माझें ज्ञान । उपदेशिसी शिष्यजन । <br>
ते तुज देतील सन्मान । तरी तूं ज्ञानाभिमान धरूं नको ॥ ८३८ ॥<br>
शिष्य देतील सन्मान । तो ’नेघे’ म्हणतां अपक्वपण । <br>
घेतां आला ज्ञानाभिमान । हेंही विघ्न मुख्य ज्ञात्यासी ॥ ८३९ ॥ <br>
शिष्य देतील सन्मान । तो अनुद्वेगें घ्यावा आपण । <br>
परी न धरावा ज्ञानाभिमान । हें मुख्य लक्षण ज्ञात्याचें ॥ ८४० ॥<br>
तुज माझ्या ज्ञानाची पूर्ण प्राप्ती । तेचि एकांतीं लोकांतीं ।<br>
नित्य निरभिमानस्थिती । स्वानंदस्फूर्ती सर्वदा ॥ ८४१ ॥<br>
तेचि निरभिमान स्थिती । उपदेशीं शिष्यांप्रती । <br>
निरभिमानापरती । दशा त्रिजगतीं असेना ॥ ८४२ ॥<br>
तेंचि उपदेशलक्षण । वाचेसी माझें नामकीर्तन । <br>
शरीरीं माझें नित्य भजन । मद्‌रूपीं मन निमग्न सदा ॥ ८४३ ॥<br>
ज्ञाता म्हणतां न धरी श्लाघ । मूर्ख म्हणतां न यावा राग ।<br>
स्वयें रहावें अनुद्वेग । हे दशा चांग ज्ञात्याची ॥ ८४४ ॥<br>
एवं नित्य निरभिमान । भक्तियुक्त वैराग्य ज्ञान ।<br>
स्वयें आचरोनि आपण । शिष्यसज्जन उपदेशिजे ॥ ८४५ ॥<br>
तुज जे शिष्य येती शरण । ते नीच न म्हणावे आपण ।<br>
हें गुरुत्वाचें पूर्णपण । शिष्यही पूर्ण पूज्यत्वें देखें ॥ ८४६ ॥<br>
सद्गुरूसी सर्वां भूतीं । सर्वदा ब्रह्मप्रतीती ।<br>
तेथ शिष्याचिये भूतव्यक्तीं । काय ब्रह्मस्थिती पळाली ॥ ८४७ ॥<br>
यालागीं शिष्यीं नीचपण । सर्वथा न देखावें आपण ।<br>
शिष्य देखावा ब्रह्म पूर्ण । हें मुख्यं लक्षण गुरुत्वाचें ॥ ८४८ ॥<br>
जेवीं तानयालागीं माता । तेवीं शिष्याचिया निजस्वार्था ।<br>
गुरूसी कळवळा तत्त्वतां । शुद्ध ‘सद्‌गुरुता’ या नांव ॥ ८४९ ॥<br>
शिष्यलक्षणप्रकार । मागां सांगितला विचार ।<br>
तो जेथ देखसी अधिकार । तेथ साचार उपदेशीं ॥ ८५० ॥<br>
तुज जें शिकविलें प्रस्तुत । तें शिष्योपदेशसंग्रहार्थ । <br>
तूं ठायींचा गुणातीत । तुज हॆं समस्त स्पर्शेना ॥ ८५१ ॥</p>
<p class="shlok">
अतिव्रज्य गतीस्तिस्रो मामेष्यसी ततः परम् (॥ ४४ ॥)</p>
<p class="ovi">
यापरी ज्ञान उपदेशितां । तुझी न मोडे गुणातीतता ।<br>
ज्यांसी उपदेशिसी तत्त्वतां । तेही त्रिगुणावस्था जिंकिती ॥ ८५२ ॥<br>
पूर्वोक्त उपदेशयुक्तीं । जे शिष्य सर्वदा वर्तती ।<br>
ते त्रिगुणांची त्रिविध वृत्ती । अतिक्रमिती गुरुकृपां ॥ ८५३ ॥<br>
त्रिगुणांचें त्रिविधपण । दृष्य द्रष्टा आणि दर्शनं ।<br>
जाग्रुती सुषुप्ति आणि स्वप्न । ज्ञेय ज्ञाता ज्ञान साक्षेपें ॥ ८५४ ॥<br>
कार्य कारण आणि कर्ता । भोज्य भोजन आणि भोक्ता ।<br>
शत्रु मित्र उदासीनता । या त्रिगुणावस्था बाधक ॥ ८५५ ॥<br>
तेथ येणें उपदेशें जाण । सच्छिष्य करूनि माझें भजन ।<br>
त्रिगुणत्रिपुटी निर्दळून । माझें स्वरूप पूर्ण स्वयें होती ॥ ८५६ ॥<br>
माझिया स्वरूपाप्रती । नाहीं गुण ना गुणवृत्ती ।<br>
भक्त मद्‍भावें गुणातीतीं । सहज पावती स्वानंद ॥ ८५७ ॥<br>
ऐसा आज्ञापिला उद्धवो । त्याचे अवस्थेचा अभिप्रावो ।<br>
परीक्षितीप्रती पहा हो । स्वयें शुकदेवो सांगत ॥ ८५८ ॥</p>
<p class="shlok">
श्रीशुक उवाच-<br>
स एवमुक्तो हरिमेधसोद्धवः <br>प्रदक्षिणं तं परिसृत्य पादयोः ।<br>
शिरो निधायाश्रुकलाभिरार्द्रधी<br>र्न्यषिञ्चदद्वन्द्वरोऽप्यपक्रमे ॥ ४५ ॥</p>
<p class="ovi">
जो निजमोजें नित्य निष्काम । जेणें अनुभविलें परब्रह्म ।<br>
त्या श्रीशुकासी अतिसंभ्रम । उद्धवाचें प्रेम वर्णावया ॥ ८५९ ॥<br>
तो शुक म्हणे परीक्षिती । उद्धव आज्ञापिला श्रीपती ।<br>
त्याच्या प्रेमाची अद्‍भुत स्थिती । ते मी तुजप्रती सांगेन ॥ ८६० ॥<br>
उद्धव जरी जाहला गुणातीत । तरी गुरुचरणीं प्रेम अद्‍भुत ।<br>
ज्यासी सद्‌गुरु श्रीकृष्णनाथ  । मूर्तिमंत परब्रह्म ॥ ८६१ ॥<br>
त्यजूं न शके हरिपदा । हरीचे ठायीं पूर्ण श्रद्धा । <br>
यालागीं जाण ‘हरिमेधा’ । बोलिजे प्रबुद्धा उद्धवातें ॥ ८६२ ॥<br>
जो आवडीं करी हरीचें ध्यान । त्याचे ध्यानेंसीं हरि हरी मन ।<br>
जो विवंची श्रीकृष्ण समाधान । त्याचे बुद्धीचें हरण हरि हरी ॥ ८६३ ॥<br>
जो करी हरिचिंतन । त्याचे चित्ताचें हरि करी हरण ।<br>
जो करी हरीचें स्मरण । त्याचा संसार संपूर्ण हरि करी ॥ ८६४ ॥<br>
ऐशिया हरीच्या ठायीं सर्वदा । पावलियाही मुक्तिपदा ।<br>
उद्धवाची सप्रेम श्रद्धा । यालागीं ‘हरिमेधा’ त्यासी म्हणती ॥ ८६५ ॥<br>
जे पावले गुणातीतीं । त्यांसीही आवडे ज्याची भक्ती ।<br>
तेणें श्रीकृष्णें उद्धवाप्रती । प्रयाण निश्चितीं नेमिलें ॥ ८६६ ॥<br>
दूरी प्रयाण बदरिकाश्रम । मागुता न भेटे पुरुषोत्तम ।<br>
तो प्रयाणकाळ‍उपक्रम । जाहला सप्रेम उद्धवासी ॥ ८६७ ॥<br>
सर्वदा सुखदुःखातीत । उद्धव जाहलासे निश्चित ।<br>
तोही प्रयाणकाळीं प्रेमयुक्त । प्रदक्षिणा करीत श्रीकृष्णासी ॥ ८६८ ॥<br>
चरणीं मस्तक ठेवितां जाण । आनंदाश्रु लोटले नयन ।<br>
तेणें श्रीकृष्णाचें चरणक्षाळण । जाहलें संपूर्ण पदद्वया ॥ ८६९ ॥</p>
<p class="shlok">
सुदुस्त्यजस्नेहवियोगकातरो <br>न शक्नुवंस्तं परिहातुमतुरः ।<br>
कृच्छ्रं ययौ मूर्धनि भर्तृपादुके <br>बिभ्रन्नमस्कृत्य ययौ पुनः पुनः ॥ ४६ ॥</p>
<p class="ovi">
आणीकांचा स्नेह अतिबाधक । त्यातें सांडवी वेदविवेक ।<br>
तैसा कृष्णस्नेह नव्हे देख । तो सुखदायक स्नेहाळू ॥ ८७० ॥<br>
उद्धवासी स्वाभाविक । गुरु परब्रह्म दोनी एक । <br>
इतरांसी भावनात्मक । उद्धवासी देख स्वतःसिद्ध ॥ ८७१ ॥<br>
ऐसा श्रीकृष्णस्नेहो आवश्यक । उद्धवासी सुखदायक ।<br>
त्या श्रीकृष्णासी सांडितां देख । आत्यंतिक विव्हळ ॥ ८७२ ॥<br>
निःशेष निमाली विषयावस्था । जरी वृद्ध जाहली पतिव्रता ।<br>
तरी त्यागावा निजभर्ता । हें तिशीं सर्वथा नावडे ॥ ८७३ ॥<br>
तेवीं अनुभवूनि परमार्था । उद्धव पावला जीवन्मुक्तता ।<br>
तरी सद्‌गुरु श्रीकृष्ण त्यागितां । अतिविव्हळता गुरुप्रेमें ॥ ८७४ ॥<br>
स्नेहें द्वेषें सकामेंसीं । जे जे वेधले श्रीकृष्णासी । <br>
ते ते पावले परमानंदासी । त्या श्रीकृष्णासी त्यजी कोण ॥ ८७५ ॥</p>
<p class="shlok">
( संमत श्लोक ) कामं क्रोधं भयं स्नेहमैक्यं सौहृदमेव च ।<br>
नित्यं हरौ विदधतो, यान्ति तन्मयतां  हि ते ॥</p>
<p class="ovi">
अविधीं रातलीं श्रीकृष्णासी । तीं वंद्य जाहलीं ब्रह्मादिकांसी ।<br>
मा उद्धव विकला गुरुप्रेमांसी । केवीं स्श्रीकृष्णासी त्यजील ॥ ८७६ ॥<br>
ज्यासी परब्रह्मत्वें गुरुभक्ती । त्यासी तृणप्राय जीवन्मुक्ती । <br>
जाहलीही मुक्ती उपेक्षिती । विकिले गुरुभक्तीं अनन्यत्वें ॥ ८७७ ॥<br>
उल्लंघूं नये सद्‌गुरुवचन । करावें बदरिकाश्रमीं गमन । <br>
श्रीकृष्णप्रेमा पढिये पूर्ण । तो सर्वथा जाण निघों नेदी ॥ ८७८ ॥<br>
ऐसें उभयतां अतिसंकट । उद्धवासी वोढवलें दुर्घट ।<br>
श्रीकृष्णप्रेमें उतटे पोट । न देखे वाट बदरीची ॥ ८७९ ॥<br>
त्यागोनि जावें जरी श्रीकृष्णानाथा । तरी हा निजधामा जाईल आतां ।<br>
मग मी न देखें मागुता । यालागीं अवस्था अनावर ॥ ८८० ॥<br>
नवजलदघनतनु । श्याम राजीवलोचनु ।<br>
आनंदविग्रही श्रीकृष्णु । ब्रह्म परिपूर्ण पूर्णत्वें ॥ ८८१ ॥<br>
मुकुट कुंडले मेखळा । तिलक रेखिला पिंवळा ।<br>
पदक एकावळी गळां । कंठीं तेजागळा कौस्तुभ ॥ ८८२ ॥<br>
वांकीअंदुवांचा गजर । चरणीं गर्जत तोडर । <br>
विद्युत्प्राय पीतांबर । तेणें शार्ङ्गधर शोभत ॥ ८८३ ॥<br>
कांसे विराजे सोनसळा । आपाद रुळे वनमाळा । <br>
घवघवीत घनसांवळा । देखतां डोळां मन निवे ॥ ८८४ ॥<br>
ऐसें श्रीकृष्णदर्शन । पुढती न देखें मी आपण । <br>
यालागीं उद्धव जाण । प्रेमें संपूर्ण विव्हळ ॥ ८८५ ॥<br>
उद्धव पावला ब्रह्म पूर्ण । त्यासी सगुणाची अवस्था कोण । <br>
तरी श्रीकृष्णप्रभा प्रकाशे चिद्‌घन । आत्मवस्तु संपूर्ण श्रीकृष्ण ॥ ८८६ ॥<br>
घृत थिजलें कां विघुरलें । परी घृतपणा नाहीं मुकलें ।<br>
तेवीं सगुणनिर्गुणत्वें मुसावलें । परब्रह्म संचलें श्रीकृष्ण ॥ ८८७ ॥<br>
त्याज्य सगुण पूज्य निर्गुण । हेही दशा आरती जाण ।<br>
ज्यासी ब्रह्मरूप तृणपाषाण । त्यासी त्याज्य सगुण कदा नव्हे ॥ ८८८ ॥<br>
एवं सगुण आणि निर्गुण । उद्धवासी समसमान ।<br>
गुरुत्वें कृष्णीं प्रेम गहन । तो त्यागितां पूर्ण विव्हळता ॥ ८८९ ॥<br>
परी आज्ञा नुल्लंघवे सर्वथा । म्हणोनि निघावें बदरीतीर्था ।<br>
तंव श्रीकृष्णासी सांडूनि जातां । परमावस्था उद्धवीं ॥ ८९० ॥<br>
उद्धव प्रयाण‍अवसरीं । लोळणी घाली पायांवरी । <br>
चरण आलिगुनी हृदयीं धरी । तरी जावया दूरी धीर नव्हे ॥ ८९१ ॥<br>
मज एथोनि गेलिया आतां । मागुती न देखें श्रीकृष्णानाथा ।<br>
तेणें अनिवार अवस्था । पाऊल सर्वथा न घालवे ॥ ८९२ ॥<br>
मी निवालों कृष्णचरणामृतीं । मज चाड नाहीं महातीर्थीं ।<br>
त्याही मज अदृष्टगतीं । अंतीं श्रीपति त्यागवी ॥ ८९३ ॥<br>
सप्रेम चळचळां कांपत । कंठ जाहला सद्गदित ।<br>
 बाष्पें क्षणक्षणां स्फुंदन । स्वेदरोमांचित उद्धव ॥ ८९४ ॥<br>
गमनालागगीं अतिउद्यत । पायां लागोनि पऱ्हा जात ।<br>
सवेंचि येऊनि पायां लागत । विगुंतले चित्त हरिप्रेमीं ॥ ८९५ ॥<br>
पुढती नमन पुढती गमन । पुढती घाली लोटांगण ।<br>
पुढती वंदी श्रीकृष्णचरण । सर्वथा जाण निघवेना ॥ ८९६ ॥<br>
देखोनि उद्धवाचा भावो । परमानंदें तुष्टला देवो ।<br>
यासी माझ्या ठायीं अतिस्नेहो । गुरुत्वें पहा हो अनन्य ॥ ८९७ ॥<br>
कृपा उपजली यदुनायका । आपुले चरणींच्या पादुका ।<br>
उद्धवासी दिधल्या देखा । तेणें निजमस्तका ठेविल्या ॥ ८९८ ॥<br>
पादुका ठेवितांचि शिरीं । मी जातों कृष्णापसूनि दूरी ।<br>
हें नाठवे उद्धवाअंतरीं । ऐशियापरी प्रबोधिला ॥ ८९९ ॥<br>
पादुका ठेवितांचि माथां । स्वयें उपशमे अवस्था । <br>
नमस्कारोनि श्रीकृष्णनाथा । होय निघता तदाज्ञा ॥ ९०० ॥<br>
त्रिवार करोनि प्रदक्षीणा । अवलोकूनि श्रीकृष्णवदना ।<br>
नमस्कारोनि श्रीचरणा । उद्धव कृष्णाज्ञा निघाला ॥ ९०१ ॥<br>
तृतीयस्कंधींचे निरूपण । उद्धवासी विदुरदर्शन । <br>
दोघां पडिलें आलिंगन । कुशल संपूर्ण पूशिलें ॥ ९०२ ॥<br>
तेथ सांगतां कृष्णनिधन । उद्धव नव्हेचि दीनवदन ।<br>
तें विदुरासी कळलें चिह्न । हा ब्रह्मज्ञान पावला ॥ ९०३ ॥<br>
मरता गुरु रडता चेला । दोंहीचा बोध वायां गेला ।<br>
साच मानी जो या बोला । तोही ठकला निश्चित ॥ ९०४ ॥<br>
यासी तुष्टली श्रीकृष्णकृपामूर्तीं । निमाली मोहममतावृत्ती ।<br>
पावला परमानंदप्राप्ती । स्वानंदस्थितीं डुल्लत ॥ ९०५ ॥<br>
शब्दा नातळोनि बोल बोले । पृथ्वी नातळोनि सहजें चाले ।<br>
असोनि नामरूपमेळें । नामरूपा नातळे हा एक ॥ ९०६ ॥<br>
हा रसनेवीण सुरस चाखे । डोळ्यांवीण आपणपैं देखे ।<br>
इंद्रियावीण सोलींव सुखें । निजात्मतोखें हा भोगी ॥ ९०७ ॥<br>
निर्विकल्पनिजबोधेंसीं । त्यावरी भक्तिज्ञानवैराग्येंसी ।<br>
स्थिती देखोनि उद्धवापाशीं । विदुर मानसीं निवाला ॥ ९०८ ॥<br>
मग तो विनवी उद्धवासी । तुज तुष्टला ह्रुषीकेशी ।<br>
तूं पावलासी ब्रह्मज्ञानासी । तें मज उपदेशीं सभाग्य ॥ ९०९ ॥<br>
उद्धव म्हणे तुझें भाग्य धन्य । तुज अंतीं स्मरला श्रीकृष्ण ।<br>
तुज सांगावया ब्रह्मज्ञान । मैत्रेयासी जाण आज्ञापिलें ॥ ९१० ॥<br>
कृष्ण मज जरी आज्ञा देता । तरी मी तत्काळ बोध करितों तत्त्वतां ।<br>
तुज सद्‌गुरु परमार्था । जाण सर्वथा मैत्रेय ॥ ९११ ॥<br>
ऐकतां उद्धवाचें वचन । विदुर प्रेमें गहिवरला पूर्ण ।<br>
काय बोलिला आपण । सावधान अवधारा ॥ ९१२ ॥<br>
हें तृतीयस्कंधींचें निरूपण । प्रसंगें एथें आलें जाण । <br>
विदुर बोलिला अतिगहन । तेंचि वचन अवधारा ॥ ९१३ ॥</p>
<p class="shlok">
( संमत श्लोक )-<br>काहं कीटकवत्तुच्छः क्व च कारुण्यवारिधिः ।<br>
तेनाहं स्मारितोऽस्म्यद्य मुमुर्षुः केशवं यथा ॥ १ ॥</p>
<p class="ovi">
विदुर म्हणे मी मशक । रंकांमाजीं अतिरंक ।<br>
त्या मज स्मरे यदुनायक । कृपा अलोलिक दासांची ॥ ९१४ ॥<br>
नाठवीच देवकीवसुदेवांसी । नाठवीच बळिभद्रपांडवांसी ।<br>
ते आठवी मज दासीपुत्रासी । हृषीकेशी कृपाळू ॥ ९१५ ॥<br>
जेवीं मरता स्मरे नारायण । तेवीं अंतीं मज स्मरला कृष्ण ।<br>
यापरी भक्तप्रतिपाळू जाण । कृपासिंधु पूर्ण श्रीकृष्ण ॥ ९१६ ॥ आशंका ॥<br>
द्वारकेसी असतां श्रीकृष्ण । तैंचि उद्धवें केलें गमन ।<br>
त्यासी प्रभासींचें कृष्णनिधन । म्हणाल संपूर्ण अदृश्य ॥ ९१७ ॥<br>
तरी उद्धवविदुरसंवादखूण । येचि अर्थींचें निरूपण ।<br>
समूळ सांगेन कथन । तें सावधान अवधारा ॥ ९१८ ॥<br>
उद्धव जाता मार्गीं आपण । अवचितीं जाहली आठवण ।<br>
न पाहतां कृष्णनिधन । मी कां गमन करितों हें ॥ ९१९ ॥<br>
श्रीकृष्णचरित्र अतिगोड । तें सांडूनि तीर्थीं काय चाड ।<br>
ऐसा विचार करूनि दृढ । श्रद्धेनें प्रौढ श्रद्धाळू ॥ ९२० ॥<br>
परतोनि कृष्णापाशीं जातां । तो मज राहों नेदी सर्वथा ।<br>
कृष्णामागें कळों नेदितां । आला मागुता प्रभासेंसी ॥ ९२१ ॥<br>
तेथेंही राहोनियां गुप्त । पाहों लागला श्रीकृष्णचरित ।<br>
तंव यदवकुळाचा घात । देखिला समस्त उद्धवें ॥ ९२२ ॥<br>
कुळ निर्दळूनि एकला । कृष्ण अश्वत्थातळीं बैसला ।<br>
तेथ जराव्याधें बाण विंधिला । चरणीं लागला मृगशंका ॥ ९२३ ॥<br>
चरणीं लागतांचि घावो । थोर सुखें सुखावला देवो ।<br>
कृतकार्य जाहलें निःसंदेहो । निजधामा पहा हो जावया ॥ ९२४ ॥<br>
बाण लागतां भलतेयांसी । घायें होती कासाविशी ।<br>
ते दशा नाहीं श्रीकृष्णासी । देहत्व त्यासी अतिमिथ्या ॥ ९२५ ॥<br>
जेवीं घाय लागतां छायेसी । पुरुष नव्हे कासाविशी ।<br>
तेवीं व्याधें विधितां बाणेंसी । ग्लानी कृष्णासी असेना ॥ ९२६ ॥<br>
ते संधी मैत्रेय आला । त्यासी ज्ञानोपदेश केला ।<br>
ते काळीं विदुर आठवला । कृपा कळवळला श्रीकृष्ण ॥ ९२७ ॥<br>
आजी येथें विदुर असता । तरी मी ब्रह्मज्ञान उपदेशितों सर्वथा ।<br>
मैत्रेय तुज सांगतों आतां । त्यासी तूं तत्त्वता उपदेशीं ॥ ९२८ ॥<br>
पावोनि कृष्णगुह्यज्ञान । मैत्रेयासी परम समाधान ।<br>
म्हणे कलियुग धन्य धन्य । ब्रह्मवादी जन बहुसाल होती ॥ ९२९ ॥</p>
<p class="shlok">
‘सर्वे ब्रह्म वदिष्यन्ति सम्प्राप्ते च कलौ युगे ।<br>
नैव तिष्ठन्ति मैत्रेय शिश्नोदरपरायणाः’ ॥ २ ॥ </p>
<p class="ovi">
वादकत्वें कलियुगाप्रती । बहुसाल ब्रह्मवादी होती ।<br>
परी न राहती ब्रह्मस्थितीं । जाण निश्चितीं मैत्रेया ॥ ९३० ॥ <br>
वदूनियां ब्रह्मज्ञान । होती शिश्नोदरपरायण ।<br>
जिह्वा शिश्न जो आवरी संपूर्ण । त्यासीच ब्रह्मज्ञान कलियुगीं ॥ ९३१ ॥<br>
ऐकोनि मैत्रेयसंवादासी । उद्धव आला श्रीकृष्णापाशीं । <br>
प्रदक्षिणा करूनि त्यासी । मग पायांसी लागला ॥ ९३२ ॥<br>
ऐकून मैत्रेयाचें ज्ञान । देखोनि कृष्णाचें निर्याण । <br>
उद्धव निघाला आपण । तें ऐक लक्षण परीक्षिती ॥ ९३३ ॥</p>
<p class="shlok">
ततस्तमन्तर्हृदि सन्निवेश्य <br>गतो महाभागवतो विशालाम् ।<br>
यथोपदिष्टां जगदेकबन्धुना <br>ततः समास्थाय हरेरगाद्गतिम् ॥ ४७ ॥</p>
<p class="ovi">
जगाचें विश्रामधाम । जो पुरुषांमाजीं पुरुषोत्तम ।<br>
तो ह्रुदयीं धरोनि आत्माराम । उद्धव सप्रेम निघाला ॥ ९३४ ॥<br>
कृष्णाची पूर्णस्थिती । हृदयीं धरोनि सुनिश्चितीं । <br>
उद्धव विशालतीर्थाप्रती । स्वानंदस्थितीं निघाला ॥ ९३५ ॥<br>
उद्धव स्वानंदस्थितिपूर्ण  । जेथें जेथें करी गमन ।<br>
ते ते लोक होती पावन । भक्तिज्ञानवैराग्यें ॥ ९३६ ॥<br>
जैसजैसी विवेकविरक्ती । तैसतैसी बोधकशक्ती । <br>
उपदेशित ज्ञानभक्ती । चालिला त्रिजगती उद्धरित ॥ ९३७ ॥<br>
ज्यांसी उद्धवासी जाहली भेटी । त्यांसी हरिभजनीं पडे मिठी ।<br>
भवभय पडों नेदी दृष्टीं । बोधक जगजेठी उद्धव ॥ ९३८ ॥<br>
जे जे भगवद्‍भक्ति करित । ते ते ‘भागवत’ म्हणिजेत । <br>
मुक्तीहीवरी भजनयुक्त । महाभागवत उद्धव ॥ ९३९ ॥<br>
उद्धवें आदरिली जे भक्ती । तिची किंकर नित्यमुक्ती ।<br>
यालागीं ‘महाभागवत’ स्थिती । बोलिजे निश्चितीं उद्धवा ॥ ९४० ।<br>
निजशांतता अतिनिर्मळ । आत्मानुभवें अतिप्रांजळ ।<br>
मोक्षाहीवरी भजशीळ । भक्त विशाळ उद्धव ॥ ९४१ ॥<br>
ऐशी उद्धवाची विशाळता । तोही पावला विशालतीर्था ।<br>
‘विशाल’ म्हणावयाची कथा । ऐक आतां सांगेन ॥ ९४२ ॥<br>
जेथ श्रद्धामात्रें चित्तशुद्धी । स्मरणमात्रें निर्विकल्प बुद्धी ।<br>
‘नारायण’ नामें मोक्षसिद्धी । ‘विशाल’ या विधीं बदरिकाश्रम ॥ ९४३ ॥<br>
जेथ जनहितार्थ नारायण । अद्यापि करितो अनुष्ठान ।<br>
मोक्षमार्गीं कृपा पूर्ण । यापरी विशाळपण बदरिकश्रमातें ॥ ९४४ ॥<br>
जेथ अल्प तपें फळ प्रबळ । अल्पध्यानें आकळे सकळ ।<br>
अल्प विरक्तीं मोक्ष केवळ । ऐसा फळोनि विशाळ बदरिकाश्रम ॥ ९४५ ॥<br>
जो अंतर्यामीं गोविंदु । जो जगाचा सुहृद बंधु । <br>
जो आत्माराम प्रसिद्ध । ज्याचेनि निजबोधु उद्धवा ॥ ९४६ ॥<br>
जैसा कृष्णें केला उपदेशु । तैसा बदरिकाश्रमीं रहिवासु । <br>
उद्धवें केला निजवासु । तोचि जनांसी विश्वासु परमार्थनिष्ठे ॥ ९४७ ॥<br>
जैसी उद्धवाची स्थिती गती । जैशी उद्धवाची ज्ञानभक्ती ।<br>
जैशी उद्धवाची विरक्ती । तोचि जनांप्रती उपदेश ॥ ९४८ ॥<br>
जेथें गुरूसी विषयासक्ती । तेथें शिष्यासी कैंची विरक्ती ।<br>
जेथ गुरूसी अधर्मप्रवृत्ती । तेथ शिष्यासी निवृत्ती कदा न घडे ॥ ९४९ ॥<br>
यालागीं उद्धवाचें आचरित । तेंचि आचरती जन समस्त । <br>
एवं परोपकारार्थ । उद्धव विरक्त बदरिकाश्रमीं ॥ ९५० ॥<br>
जैसें शिकवूनि गेला श्रीकृष्णनाथ । तैसेंचि उद्धव आचारत ।<br>
त्याचेनि धर्में जन समस्त । जाहले विरक्त परमार्थीं ॥ ९५१ ॥<br>
परब्रह्माची निजप्राप्ती । दृढ करूनि गेला श्रीपती ।<br>
तेचि उद्धवासी ब्रह्मस्थिती । अहोरातीं अखंड ॥ ९५२ ॥<br>
बैसतां घालूनि आसन । का करितां गमनागमन । <br>
उद्धवाचें ब्रह्मपण । सर्वथा जाण मोडेना ॥ ९५३ ॥<br>
विरक्ती आणि भोगासक्ती । दोनी देहावरी दिसती । <br>
या दोंहीहूनि परती । परब्रह्मस्थिती उद्धवीं ॥ ९५४ ॥ <br>
विरक्तीमाजी नव्हे विरक्त । भोगीं नव्हे भोगासक्त । <br>
यादोंहीहून अतीत । ब्रह्म सदोदित उद्धव ॥ ९५५ ॥<br>
तेथ प्रारब्धक्षयें जाण । त्या देहासी येतां मरण । <br>
उद्धवा ब्रह्मीं ब्रह्म पूर्ण । जन्ममरण तो नेणे ॥ ९५६ ॥<br>
देहींचा देहात्मभावो । निर्दळूनि निःसंदेहो । <br>
उद्धवासी ब्रह्मानुभवो । श्रीकृष्णें पहा हो दृढ केला ॥ ९५७ ॥<br>
ऐशिया उद्धवासी देहांतीं । ‘विदेहकैवल्या’ ची प्राप्ती ।<br>
म्हणणें हें परीक्षिती । दृढ भ्रांती वक्त्याची ॥ ९५८ ॥<br>
घडितां मोडितां कांकण । घडमोडी नेणे सुवर्ण ।<br>
तेवीं देहासीच जन्ममरण । उद्धव परिपूर्ण परब्रह्म ॥ ९५९ ॥<br>
उद्धवासी देहीं वर्तता । तो नित्य मुक्त विदेहता ।<br>
त्यासी देहांतीं विदेहकैवल्यता । हे समूळ वार्ता लौकिक ॥ ९६० ॥<br>
देह राहो अथवा जावो । हा ज्ञात्यासी नाहीं संदेहो ।<br>
त्यासी निजात्मता ब्रह्मभावो । अखंड पहा हो अनुस्यूत ॥ ९६१ ॥<br>
देहासी दैव वर्तती जाण । देहासी दैव आणि मरण ।<br>
ज्ञाता ब्रह्मीं ब्रह्म पूर्ण । जन्म मरण तो नेणे ॥ ९६२ ॥<br>
देह असो कींवा जावो । आम्ही परब्रह्मचि आहों । <br>
दोरीं सापपण वावो । दोरेंचि पहा हो जेवीं होय ॥ ९६३ ॥<br>
जेथ मृगजळ आटलें । तेथें म्हणावें कोरडें जाहलें ।<br>
जेव्हा होतें पूर्ण भरलें । तेव्हांही ओलें असेना ॥ ९६४ ॥<br>
तेवीं देहाची वर्तती स्थिती । समूळ मिथ्या प्रतीती ।<br>
त्या देहाचे देहांतीं । विदेहकैवल्यप्राप्ती नवी न घडे ॥ ९६५ ॥<br>
यापरी बदरिकाश्रमप्रती । उद्धवों बहुकाळ करूनि वस्ती ।<br>
त्याचि निजदेहाचे अंतीं । भगवद्गती पावला ॥ ९६६ ॥<br>
‘पावला’ हेही वदंती । लौकिक जाण परीक्षिती ।<br>
तो परब्रह्मचि आद्यंतीं । सहज स्थिती पावला ॥ ९६७ ॥<br>
उद्धवाची भगवद्‍भक्ती । आणि  निदानींची निजस्थिती । <br>
तेणें शुक सुखावला चित्तीं । कृष्णकृपा निश्चितीं वर्णित ॥ ९६८ ॥</p>
<p class="shlok">
य एतदानन्दसमुद्रसम्भृतं <br>ज्ञानमृतं भागवताय भाषितम् ।<br>
कृष्णेन योगेश्वरसेविताङ्‌घ्रिणा <br>सच्छ्‍द्धयाऽऽसेव्य जगद्विमुच्यते ॥ ४८ ॥</p>
<p class="ovi">
जे योगेश्वर योगस्थिती । जे पावले जीवन्मुक्ती ।<br>
तेही कृष्णचरण सेविती । ऐशी पूज्य मूर्तीं श्रीकृष्णाची ॥ ९६९ ॥<br>
पदीं रंगले सनकादिक । संत सज्जन अनेक । <br>
ब्रह्मादिक तेथें रंक । ऐसा श्रेष्ठ देख श्रीकृष्ण ॥ ९७० ॥<br>
तेणें श्रीकृष्णें स्वानंदस्थिती । प्रगट केली निजभक्ती ।<br>
अतिकृपा उद्धवाप्रती । स्वमुखें श्रीपती बोलिला ॥ ९७१ ॥<br>
भगवद्‍भक्ति महासागर । तेथें निजधैर्य तोचि मंदर ।<br>
गुरुशिष्ययुक्ति सुरासुर । मथनतत्पर साटोपें ॥ ९७२ ॥<br>
भाव विश्वास दोनी मांजरीं । बोध रविदोर दृढ धरी ।<br>
प्रत्यगावृत्ति अभ्यासेंकरीं । मंथन निर्धारीं मांडिलें ॥ ९७३ ॥<br>
तेथ मथनीं प्रथमदृष्टीं । ‘अहं ज्ञाता’ हें हालाहल उठी ।<br>
तें विवेकशिवें धरिलें कंठीं । पुढती अहं नुठी गिळिलें तैसें ॥ ९७४ ॥<br>
निराभिमानें मथूनि मथित । काढिलें भक्तिसारमृत ।<br>
तें उद्धवालागीं श्रीकृष्णनाथ । कृपेनें निश्चित अर्पिलें ॥ ९७५ ॥<br>
धर्म अर्थ काम मुक्ती । चहूं पुरुषार्थाहीवरती ।<br>
श्रीकृष्णें सारामृत-निजभक्ती । उद्धवाहातीं अर्पिली ॥ ९७६ ॥<br>
निजबोधाचें पात्र जाण । निजानुभवें आसाऊन ।<br>
तेथें हें सारमृत भरोन । करविलें प्राशन उद्धवासी ॥ ९७७ ॥<br>
तेणें उद्धव निवाला । त्रिविधतापें सांडवला । <br>
परम सुखें सुखावला । परब्रह्मीं जडला ब्रह्मत्वें ॥ ९७८ ॥<br>
भक्तिसारामृतप्राशन । उद्धवें करोनियां जाण ।<br>
पावला परम समाधान । ऐसा कृपाळु श्रीकृष्ण निजभक्तां ॥ ९७९ ॥<br>
कृष्ण‌उधवसंवाद पूर्ण । भक्तिसारामृत गुह्यज्ञान । <br>
याचें जो करी सेवन । श्रवणमनननिदिध्यासें ॥ ९८० ॥<br>
ऐसें जो करी कथासेवन । त्याभेणें पळे भवबंधन । <br>
स्वप्नीं न देखे जन्ममरण । हाही नव्हे जाण नवलावो ॥ ९८१ ॥<br>
जे लागोनि त्याचे संगती । दृढावले ये कथेचे भक्तीं ।<br>
त्यांसी भवभयाची प्राप्ती । न बाधी कल्पांतीं कुरुराया ॥ ९८२ ॥<br>
ज्यासी या कथेची श्रद्धा पूर्ण । ज्यासी या कथेचें अनुसंधान ।<br>
ज्यासी ये कथेचे अनुष्ठान । तो उद्धरी जाण जगातें ॥ ९८३ ॥<br>
जो सूर्याचे घरीं राहिला । त्यासी रात्रीचा यावा ठेला ।<br>
मा जो त्याचे गांवींच वसला । तोही मुकला रात्रीसी ॥ ९८४ ॥<br>
सूर्यासी रात्री नाहीं । मा दिवस उगवे कंहीं । <br>
तेवीं स्वरूपाच्या ठायीं । बंधमोक्ष पाहीं अति मिथ्या ॥ ९८५ ॥<br>
तेवीं ये कथेचें अनुसंधान । न घडोनि ज्यासी घडे श्रवण । <br>
त्यासीही भवबंधन । सर्वथा जाण बाधेना ॥ ९८६ ॥<br>
असो न घडे कथाश्रवण । जो हें आवडीं करी पठण ।<br>
त्याच्या दुःखदोषाचें अति दहन । श्लोकश्लोकीं जाण होतसे ॥ ९८७ ॥<br>
नव्हे श्रवणपठण‍ आटाटी । तरी या ग्रंथींच्या निरूपणगोष्टी ।<br>
जेणें बांधल्या जीवाच्या गांठी । तो वंद्य सृष्टीं सुरनरां ॥ ९८८ ॥<br>
ये कथेची ज्यांसी प्रीती । ये कथेची ज्यांसी भक्ती ।<br>
त्याची आवडे ज्यासी संगती । त्यातें वंदती यमकाळ ॥ ९८९ ॥<br>
ये कथेची ज्यासी श्रद्धा पूर्ण । येचि कथेचें मुख्य सेवन ।<br>
जो श्रद्धेनें करी श्रवण मनन । त्यापासूनि श्रीकृष्ण परता नव्हे ॥ ९९० ॥<br>
भाळ्याभोळ्या ऐकतां गोष्टी । ज्यासी या कथेची श्रद्धा उठी ।<br>
कृष्ण प्रकटोनि त्याच्या पोटीं । छेदी उठाउठी भवपाश ॥ ९९१ ॥<br>
यापरी श्रद्धाळुवां जाण । कृपाळू स्वामी श्रीकृष्ण ।<br>
यालागीं श्रीशुक्त आपण । करी नमन अतिश्रद्धा ॥ ९९२ ॥</p>
<p class="shlok">
भवभयमपहन्तुं ज्ञानविज्ञानसारं <br>निगमकृदुपजह्रे भृङ्गवद् वेदसारम् ।<br>
अमृतमुदधितश्चापाययद् भृत्यवर्गान् <br>पुरुषमृषभमाद्यं कृष्णसज्ञं नतोऽस्मि ॥ ४९ ॥<br>
इति श्रीमद्‍भागवते महापुराणे पारमहंस्यां <br> संहितायां एकादशस्कंधे एकोनत्रिंशोऽध्यायः ॥ २९ ॥</p>
<p class="ovi">
संसारभयें अति त्रासले । जे कृष्णासी शरण आले ।<br>
त्यांचे भवभय हरावया वहिलें । जेणें मथन केलें वेदार्थाचें ॥ ९९३ ॥<br>
मथूनि उपनिषद्‍भार । काढिलें ज्ञानविज्ञानसार ।<br>
ज्यालागीं शिणले ज्ञाते नर । तयांसी पैल मेर ठाकेना ॥ ९९४ ॥<br>
म्हणशी निगम मथितां । वेदासी जाहली परम व्यथा ।<br>
कृष्ण वेदांचा आदिकर्ता । तो दुःख सर्वथा हों नेदी ॥ ९९५ ॥<br>
जेवीं स्वयें वांसरूं गाय दुहितां । बाहला न लगे सर्वथा । <br>
तेवीं श्रीकृष्ण वेद मथितां । वेदासी व्यथा बाधीना ॥ ९९६ ॥<br>
जो सर्वज्ञ हृषीकेश । वेदार्थसार-राजहंस ।<br>
तेणें नेदितां दुःखलेश । वेदसारांश काढिला ॥ ९९७ ॥<br>
एवं वेदार्थनिजमथित । ज्ञानविज्ञानसारामृत ।<br>
कृष्णें काढूनि इत्थंभूत । भृत्यहितार्थ कृपा अर्पी ॥ ९९८ ॥<br>
जेवीं हळुवारपणें षट्‌पद । काढी सुमनमकरंद । <br>
तेवीं मथूनियां वेद । श्रीकृष्णें सार शुद्ध काढिलें ॥ ९९९ ॥<br>
यापरी श्रीकृष्णनाथ । भक्तकृपाळू कृपावंत । <br>
काढूनि वेदसारामृत । निजभृत्या देत निर्भय ॥ १००० ॥<br>
ऐसें वेदसारामृत पूर्ण । भृत्यासी पाजूनि श्रीकृष्ण । <br>
निजभक्ताचें जन्ममरण । निर्दळी संपूर्ण भवभय ॥ १००१ ॥<br>
जगाचें माया मुख्य कारण । कृष्ण मायेचेंही निजकारण ।<br>
जें स्वरूप सच्चिदानंदघन । त्यासी संज्ञा ‘श्रीकृष्ण’ नामाची ॥ १००२ ॥<br>
घेऊनि माया मनुष्यनट । पुरुषांमाजीं पुरुषश्रेष्ठ ।<br>
पूर्ण ज्ञानें ज्ञाननिष्ठ । वंद्य वरिष्ठ श्रीकृष्ण ॥ १००३ ॥<br>
त्यासी कायावाचा आणि मन । सर्वार्थीं अनन्यशरण । <br>
यापरी श्रीशुक आपण । करी मनें नमन श्रीकृष्णा ॥ १००४ ॥<br>
ऐसें श्रीशुकें केलें नमन । तेणें परीक्षिती सप्रेम पूर्ण ।<br>
भक्तक्रुपाळू एक श्रीकृष्ण । दुसरा जाण असेना ॥ १००५ ॥<br>
उद्धव पावला परम निर्वाण । सरलें ज्ञानकथानिरूपण । <br>
जगीं श्रेष्ठ भगवद्‍भजन । भक्तांअधीन श्रीकृष्ण ॥ १००६ ॥<br>
जें जें भक्तांचें मनोगत । तें तें पुरवी श्रीकृष्णनाथ । <br>
शेखीं निजपदही देत । कृपा समर्थ भक्तांची ॥ १००७ ॥<br>
निजधामा निघतां श्रीकृष्ण । जरी उद्धव न करितां प्रश्न ।<br>
तरी हें परमामृतकथन । सर्वथा श्रीकृष्ण न बोलता ॥ १००८ ॥<br>
यालागीं उद्धवाचा महाथोर । जगासी जाहला उपकार ।<br>
भक्तिज्ञानवैराग्यसार । ज्याचेनि शार्ङ्गधर स्वयें वदला ॥ १००९ ॥<br>
उद्धवाचेनि धर्में जाण । भवाब्धि तरे त्रिभुवन ।<br>
ऐसे बोलविलें गुह्यज्ञान । सप्रेम भजन तद्युक्त ॥ १०१० ॥<br>
उपेक्षुन चारी मुक्ती । उद्धवें थोराविली हरिभक्ति ।<br>
एवढी उद्धवें केली ख्याती । त्रिजगती तरावया ॥ १०११ ॥<br>
एकादशाचेनि नांवें । घातली भक्तिमुक्तीची पव्हे । <br>
एवढी कीर्ति केली उद्धवें । जडजीवें तरावया ॥ १०१२ ॥<br>
धेनूच्या ठायीं क्षीर पूर्ण । परी हाता न ये वत्सेंवीण । <br>
तेवीं श्रीकृष्णाचें पूर्ण ज्ञान । उद्धवें जाण प्रगट केलें ॥ १०१३ ॥<br>
कृष्णोद्धवसंवादकथन । तें अतिशयें ज्ञान गहन ।<br>
तेथ मी अपुरतें दीन । केवीं व्याख्यान करवलें ॥ १०१४ ॥<br>
कृष्णोद्धवज्ञान गहन । त्याचें करावया व्याख्यान  ।<br>
साह्य जाहला जनार्दन । जो सर्वीं सर्वज्ञ सर्वार्थीं ॥ १०१५ ॥<br>
पदपदार्थसंगतीं । ज्ञानाची परिपाकस्थिती ।<br>
वैराग्ययुक्त भक्तिमुक्ती । हेही व्युत्पत्ती मी नेणें ॥ १०१६ ॥<br>
माझें जें कां मीपण । तेंही जाहला जनार्दन ।<br>
तेव्हां पदपदार्थव्याख्यान । कर्ता जाण तो एक ॥ १०१७ ॥<br>
तो एका एकपणाचेनि भावें । ऐक्यता फावली स्वभावें ।<br>
‘एकाजनर्दन’ येणें नांवें । हा ग्रंथ देवें विस्तारिला ॥ १०१८ ॥<br>
माझे बुद्धीचीही बुद्धी । जनार्दन जाहला अर्थावबोधीं ।<br>
कवित्वयुक्ती-पदबंधी । वदता त्रिशुद्धी जनार्दन ॥ १०१९ ॥<br>
माझें नामरूप कर्म गुण । मूळीं पाहतां मिथ्या जाण । <br>
परी तेंही जाहला जनार्दन । ऐसे एकपण पढियंतें ॥ १०२० ॥<br>
नांवे भावें एकपण । यालागीं तुष्टला जनार्दन । <br>
तेणें माझ्या नांवाऐसें जाण । जगीं एकपण प्रकाशिलें ॥ १०२१ ॥<br>
‘एका’ या नामाचें कौतुक । पढिये जनार्दनासी आत्यंतिक ।<br>
तेणें तो मजशीं जाहला एक । ‘मी तूं’ देख म्हणतांही ॥ १०२२ ॥<br>
‘एका’ या नांवाचें कौतुक । जनार्दनासी ऐसें देख ।<br>
एकत्वीं प्रकाशी अनेक । अनेकीं एक अविकारी ॥ १०२३ ॥<br>
नांवें एक भावें एक । त्यासी देवाचें सर्वदा ऐक्य ।<br>
मग देखतां एकानेक । भिन्नत्व देख असेना ॥ १०२४ ॥<br>
हें एकत्व जंव न ये हाता । तंव न लाभे देवाची प्रसन्नता ।<br>
एकत्वावांचूनि सर्वथा । अकर्तात्मता कळेना ॥ १०२५ ॥<br>
जंव कर्तव्याचा अहंभावो । तंव सर्वथा न भेटे देवो ।<br>
अहंपाशीं बद्धतेशी ठावो । मुक्तता पहा हो तत्त्यागें ॥ १०२६ ॥<br>
नामरूपा एकपण । हेंचि माझें अनुष्ठान ।<br>
तेणें तुष्टला जनार्दन । माझें मीपण तोचि जाहला ॥ १०२७ ॥<br>
जेवीं बाहुल्यांचें खेळणें । तेथ रुसणें आणि संतोषणें । <br>
हें खेळवित्याचें करणें । बाहुली नेणे तो अर्थ ॥ १०२८ ॥<br>
तेवीं माझेनि नांवें कविता । करून जनार्दन जाहला वक्ता ।<br>
यालागीं हे ग्रंथकथा । साधुसंतां पढियंती ॥ १०२९ ॥<br>
देह‍अहंता ग्रंथ करितां । एकही वोवी न ये हाता ।<br>
येथ जनार्दन जाहला वक्ता । ग्रंथ ग्रंथार्था तेणें आला ॥ १०३० ॥<br>
देखोनि मराठी गोठी । न म्हणावी वृथा चावटी ।<br>
पहावी निजबोधकसवटी । निजात्मदृष्टीं सज्जनीं ॥ १०३१ ॥<br>
संस्कृत वंद्य प्राकृत निंद्य । हे बोल काय होती शुद्ध ।<br>
हाही अभिमानवाद । अहंता बंध परमार्थीं ॥ १०३२ ॥<br>
मोलें भूमि खणितां वैरागरीं । अवचटें अनरर्घ्यरत्‍न लाभे करीं ।<br>
तें रत्‍न सांपडल्या केरीं । काय चतुरीं उपेक्षा ॥ १०३३ ॥<br>
तेवीं संस्कृत आटाटी । करीतां परमार्थीं नव्हे भेटी । <br>
तेचि जोडल्या मराठीसाठीं । तेथ घालिती मिठी सज्ञान ॥ १०३४ ॥<br>
चकोरां चंद्रामृतप्राशन । वायसां तेथें पडे लंघन ।<br>
तेवीं हा महाराष्ट्र ग्रंथ जाण । फळाफळपण ज्ञानाज्ञानें ॥ १०३५ ॥<br>
देवासी नाहीं भाषाभिमान । संस्कृत प्राकृत दोनी समान ।<br>
ज्या भाषा केलें ब्रह्मकथन । त्या भाषां श्रीकृष्ण संतोषे ॥ १०३६ ॥<br>
साजुक आणि सुकलीं । सुवर्णसुमनीं नाहीं चाली ।<br>
तेवीं संस्कृत प्राकृत बोली । ब्रह्मकथेंने आली समत्वा ॥ १०३७ ॥<br>
संस्कृत भाषा निंदा केली । तरी ते काय पावन जाहली ।<br>
प्राकृत भाषा हरिकथा केली । ते वृथा गेली म्हणवेना ॥ १०३८ ॥<br>
जंव जंव दृढ भाषाअभिमान । तंव तंव वक्त्यासी बाधक पूर्ण ।<br>
ज्या भाषा केलें ब्रह्मकथन । ते होय पावन हरिचरणीं ॥ १०३९ ॥<br>
माझी मराठी भाषा उघडी । परी परब्रह्मेंसीं फळली गाढी । <br>
जे जनार्दनें लाविली गोडी । ते चवी न सोडी ग्रंथार्थ ॥ १०४० ॥<br>
जे जनार्दनकवितावाडी । ब्रह्मरसें रसाळ गाढी । <br>
संतसज्जन जाणती गोडी । यालागीं जोडी जोडिला ग्रंथ ॥ १०४१ ॥<br>
उद्धवव्याजें स्वयें श्रीकृष्ण । वदला पूर्ण ब्रह्मज्ञान । <br>
येणें छेदूनि भवबंधन । दीनजन तरावया ॥ १०४२ ॥<br>
तो हा एकादशाऐसा ग्रंथ । जेथ ठाकठोक परमार्थ ।<br>
येणें महाकवि समस्त । निजहितार्थ पावले ॥ १०४३ ॥<br>
पक्क फळीं शुक झेंपावे । तेथ मुंगीही जा‍ऊनि पावे । <br>
तेवीं महाकवींचे घेऊनि मागोवे । मीही पावें प्राकृत ॥ १०४४ ॥<br>
महारायाच्या ताटापाशीं । रिगमु नाहीं समर्थांसी । <br>
तेथें सुखें बैसे माशी । तेवीं हा आम्हांसी प्राकृत ग्रंथ ॥ १०४५ ॥<br>
भोजनीं धरोनि बापाचा हात । गोड तें आधीं बाळक खात । <br>
तेवीं हा महाकवींच्या अनुभवांत । प्राकृतें परमार्थ मीही लाभें ॥ १०४६ ॥<br>
मी लाधलों सद्‌गुरुचरण । तेणें हें चालिलें निरूपण । <br>
बाप कृपाळु जनार्दन । ग्रंथ संपूर्ण तेणें केला ॥ १०४७ ॥<br>
म्हणाल पूर्ण जाहला परमार्थ । पुढें आहे महाअनर्थ । <br>
तैसा नव्हे गुह्यज्ञानर्थ । स्वयें श्रीकृष्णनाथ दावील ॥ १०४८ ॥<br>
माता पिता स्त्री पुत्र जन  । जाती गोत सुहृद सज्जन ।<br>
सकळ कुळासी येतां मरण । ममता श्रीकृष्ण कदा न धरी ॥ १०४९ ॥<br>
कृष्ण‍आज्ञा काळ वंदी माथां । एवढी हातीं असतां सत्ता । <br>
तरी कुळरक्षणाची ममता । श्रीकृष्णनाथा असेना ॥ १०५० ॥<br>
ज्यासी देहीं निरभिमानता । ज्यासीं बाधीना कुळाची ममता ।<br>
ते देहींची निरहंकारता । श्रीकृष्ण आतां स्वांगें दावी ॥ १०५१ ॥<br>
तें ज्ञानपरिपाकनिर्वाण । अतिगोडीचें निरूपण । <br>
पुढिलें दों अध्यायीं जाण । श्रीशुक आपण सांगेल ॥ १०५२ ॥<br>
ते ज्ञानगुह्य निजकथा । जनार्दनकृपा तत्त्वतां ।<br>
एका जनार्दन वक्ता । अवधान श्रोतां मज द्यावें ॥ १०५३ ॥<br>
जेथ संत अवधान देती । ते कथा वोढवे परमार्थीं । <br>
एका जनार्दनीं विनंती । अवधान ग्रंथार्थीं मज द्यावें ॥ १०५४ ॥<br>
<b>इति श्रीमद्‍भागवते महापुराणे एकादशस्कंधे भगवदुद्धवसंवादे एकाकारटीकायां <br>
परमार्थप्राप्तीसुगमोपायकथनोद्धवबदरिकाश्रमप्रवेशो नाम एकोनत्रिंशोऽध्यायः ॥ २९ ॥<br>
श्रीकृष्णार्पणमस्तु ॥ श्लोक ॥ ४९ ॥ ओव्या ॥ १०५४ ॥</b></p><br>

<p style="text-align:right;margin-right:30px; font-size:1.3em;"><a href="/ebh/Ad29.pdf" target="_blank">Download PDF</a></p><br><br>
 </td></tr></table></body></html>

<! तपासले १८-०६-२०१५ ! >
