<html>
<head>
<meta http-equiv="content-type" content="text/html; charset=utf-8">
<title>सत्संगधारा - श्री एकनाथी भागवत - अध्याय एकतिसावा</title>
<link rel="stylesheet" type="text/css" href="../css/ebh.css">
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../db/das.htm">श्रीदासबोध</a></li>
			<li><a href="../db/bheemroopi-stotre.htm">भीमरूपी स्तोत्रे</a></li>
			<li><a href="../db/karuna-stotre.htm">करुणा स्तोत्रे</a></li>
			<li><a href="../db/bara-shate.htm">बारा ओव्याशते</a></li>
			<li><a href="../db/atmaram.htm">आत्माराम</a></li>
			<li><a href="../db/atmaram-viv.htm">आत्माराम-विवरण</a></li>
			<li><a href="../db/manache.htm">मनाचे श्लोक</a></li>
			<li><a href="../db/manache-viv.htm">मनाचे श्लोक - विवरण</a></li>
			<li><a href="../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../hansa/aagam-parichay.htm"><span>आगमसार</span></a></li>

			<li><a href="../hansa/laghuvv-parichay.htm">लघुवाक्यवृत्ति</a></li>
			
			<li><a href="../hansa/sadachar.htm">सदाचार</a></li>
			
			<li><a href="../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>

<body bgcolor="#a7b0ef">
<table width="80%" border="0" align="center" bgcolor="#ccffcc">
<tr><td>

<p class="hdr1"><br>
॥ श्री एकनाथी भागवत ॥ <br>
अध्याय एकतिसावा </p><br>

<p class="ovi">
श्रीगणेशाय नमः ॥ श्रीकृष्णाय नमः ॥<br>
ॐ नमो श्रीसद्‌गुरु अच्युता । तूं देहीं असोनि देहातीता ।<br>
गुणीं निर्गुणत्वें वर्तता । देहममता तुज नाहीं ॥ १ ॥<br>
देहममता नाहीं निःशेख । तानेपणीं प्यालासी विख ।<br>
पूतना शोषिली प्रत्यक्ष । दावाग्नि देख प्राशिला ॥ २ ॥<br>
जो तूं वैकुंठपीठविराजमान । त्या तुज नाहीं देहाभिमान ।<br>
हो‍ऊनि गोवळांसमान । हुंबरी जाण घालिशी स्वयें ॥ ३ ॥<br>
तुज पावावया कर्मबळें । सदा सोशिती सोंवळें ओंवळें ।<br>
तो तूं मेळवूनि गोवळे । जेवणें खेळेंमेळें स्वयें करिसी ॥ ४ ॥<br>
ज्यातें म्हणती दुराचार । तो तुवां करूनि व्यभिचार ।<br>
केला गोपिकांचा उद्धार । हें अगम्य चरित्र वेदशास्त्रां ॥ ५ ॥<br>
घरीं सोळा सहस्र नारी । नांदसी एकलक्ष साठी सहस्र कुमरीं ।<br>
तरीं तूं बाळब्रह्मचारी । तुज सनत्कुमारीं वंदिजे ॥ ६ ॥<br>
तुझे ब्रह्मचर्याची थोरी । शुक नारद वंदिती शिरीं ।<br>
हनुमंत लोळे पायांवरी । तूं ब्रह्मचारी नैष्ठिक ॥ ७ ॥<br>
व्रतबंध नव्हतां आधीं । तुवां भोगिलीं गोवळीं पेंधीं ।<br>
तो तूं ऊर्ध्वरेता त्रिशुद्धीं । तुज भीष्म वंदी सर्वदा ॥ ८ ॥<br>
नवलक्ष गोकंठपाशीं । तुज बांधवेना हृषीकेशी ।<br>
तो तूं भावार्थें बांधिलासी । रासक्रीडेसी गोपिकीं ॥ ९ ॥<br>
जैसे जैसे त्यांचे मनोरथ । तैसतैसा तूं क्रीडा करित ।<br>
सहामास रात्रि करूनि तेथ । तत्प्रेमयुक्त विचरसी ॥ १० ॥<br>
तो तूं कामासी नातळत । कामिनीकाम पूर्ण करित ।<br>
लाजवूनि विधिवेदार्थ । गोपिका समस्त तारिल्या ॥ ११ ॥<br>
गोपी तारिल्या प्रेमाद्‌भुतें । गायी तारिल्या वेणुगीतें ।<br>
गौळिये तारिले समस्तें । श्रीकृष्णनाथें निजयोगें ॥ १२ ॥<br>
कंस तारिला दुष्टबुद्धी । व्याध तारिला अपराधी ।<br>
ऐसा कृपाळु तूं त्रिशुद्धी । संसारअवधी श्रीकृष्णा ॥ १३ ॥<br>
नुल्लंघवे श्रीकृष्णाच्या बोला । यमें गुरुपुत्र आणूनि दिधला ।<br>
तो श्रीकृष्ण निजतनु त्यागिता जाहला । जो नव्हे अंकिला कळिकाळा ॥ १४ ॥<br>
भागवतीं कळसाध्यावो । जेथें निजधामा जाईल देवो ।<br>
तो अतिगहन अभिप्रावो । सांगे शुकदेवो परीक्षितीसी ॥ १५ ॥<br>
कळसावरतें न चढे काम । तेवीं देवें ठाकिल्या निजधाम ।<br>
राहिला निरूपणसंभ्रम । 'कळसोपक्रम' या हेतु ॥ १६ ॥<br>
वेदशास्त्रार्थनिजनिर्वाहो । देहीं नुपजे अहंभावो ।<br>
तो हा एकतिसावा अध्यावो । जेथ निजधामा देवो स्वेच्छा निघे ॥ १७ ॥<br>
श्रीकृष्णाचें निजधामगमन । ब्रह्मादिकां अतर्क्य जाण ।<br>
एका जनार्दनकृपा पूर्ण । विशद व्याख्यान सांगेन ॥ १८ ॥<br>
दारुकें द्वारका प्रयाण । केलिया निजधामा निघे श्रीकृष्ण ।<br>
तें निर्याणकाळींचें दर्शन । पाहों देवगण स्वयें आले ॥ १९ ॥<br>
तेचि अर्थींचें निरूपण । श्रीशुक सांगे आपण ।<br>
श्रोता परीक्षिती सावधान । श्रीकृष्णनिर्याणश्रवणार्थी ॥ २० ॥</p>
<p class="shlok">
श्रीशुक उवाच - <br>अथ तत्रागमद्‌ब्रह्मा भवान्या च समं भवः ।<br>
महेन्द्रप्रमुखा देवा मुनयः सप्रजेश्वराः ॥ १ ॥<br>
पितरः सिद्धगन्धर्वा विद्याधरमहोरगाः ।<br>
चारणा यक्षरक्षांसी किन्नराप्सरसो द्विजाः ॥ २ ॥</p>
<p class="ovi">
जो व्यासाचें निजजीवन । जो योगियांचें चूडारत्‍न ।<br>
तो श्रीशुक स्वयें आपण । श्रीकृष्णनिर्याण निरूपी ॥ २१ ॥<br>
शुक म्हणे परीक्षिती । निजाधामा निघतां श्रीपती ।<br>
सकळ देव दर्शनार्थ येती । विमानपंक्तीं सवेग ॥ २२ ॥<br>
ब्रह्मा सत्वर आला तेथ । भव भवानीसमवेत ।<br>
इंद्रमुख्य देव समस्त । स्वगणयुक्त ते आले ॥ २३ ॥<br>
सनकादिक मुनिपंक्ती । आले दक्षादि प्रजापती ।<br>
अर्यमादि पितर येती । कपिलादि धांवती महासिद्ध ॥ २४ ॥<br>
आले गंधर्व विद्याधर । यक्ष चारण किन्नर ।<br>
बिभीषणादि राक्षस थोर । वेगीं श्रीधर पाहों येती ॥ २५ ॥<br>
पहावया श्रीरंग । आले पाताळींचें प्रन्नग ।<br>
ज्यांतें म्हणती महोरग । तेही सवेग पैं आले ॥ २६ ॥<br>
द्विज आले दत्तात्रेयादिक । नारद पाहों आला कौतुक ।<br>
द्विज-पक्षी गरुडप्रमुख । सत्वर देख ते आले ॥ २७ ॥<br>
रंभा उर्वशी मेनका । अप्सरा ज्या अष्टनायिका ।<br>
श्रीकृष्णदर्शना आवांका । धरोनि देखा त्या आला ॥ २८ ॥<br>
श्रीकृष्णस्वरूप पहावया । नयनीं थोर घेतला थाया ।<br>
यालागीं देंवसमुदाया । येणें लवलाह्यां जाहलें एथें ॥ २९ ॥</p>
<p class="shlok">
द्रष्टुकामा भगवतो निर्याणं परमोत्सुकाः ।<br>
गायन्तश्च गृणन्तश्च शौरेः कर्माणि जन्म च ॥ ३ ॥</p>
<p class="ovi">
कृष्ण पाहावया आवडीं । दृष्टी धांवे लवडसवडी ।<br>
होत डोळ्यां आडाडी । अभिनव गोडी कृष्णाची ॥ ३० ॥<br>
श्रीकृष्णनिर्याणदर्शन । पाहावया उत्साहपूर्ण ।<br>
सत्वर आले सुरगण । पुढती श्रीकृष्णदर्शन आम्हां कैंचें ॥ ३१ ॥<br>
सौंदर्याची निजसीमा । घनश्याम सुंदर प्रतिमा ।<br>
तो कृष्ण गेलिया निजधामा । दर्शन आम्हां मग कैंचें ॥ ३२ ॥<br>
श्रीकृष्णदर्शनाची गोडी । सुरगणां लागलीसे गाढी ।<br>
यालागीं तें अतितांतडी । आले आवडीं दर्शनार्थ ॥ ३३ ॥<br>
श्रीकृष्णकर्में स्वयें वर्णित । कृष्णचरित्रें गीतीं गात ।<br>
मिळोनि सुरवर समस्त । आले दर्शनार्थ सत्वर ॥ ३४ ॥</p>
<p class="shlok">
ववर्षुः पुष्पवर्षाणि विमानावलिभिर्नभः ।<br>
कुर्वन्तः सङ्कुलं राजन् भक्त्या परमया युताः ॥ ४ ॥</p>
<p class="ovi">
विमानश्रेणी आकाशीं । तेथ दाटलिया चौपाशीं ।<br>
संमुख देखोनि हृषीकेशी । जयजयकारासी तिहीं केलें ॥ ३५ ॥<br>
देखोनि श्रीकृष्णनाथ । भक्तिउद्रेक जाहलें चित्त ।<br>
दिव्य सुमनांतें वर्षत । मिळूनि समस्त समकाळें ॥ ३६ ॥<br>
दिव्य सुमनांचा रोळा । कृष्णा-चौपाशीं विखुरला ।<br>
तेणें श्रीकृष्ण शोभला त्या काळां । घनश्यामलीळा साजिरी ॥ ३७ ॥</p>
<p class="shlok">
भगवान् पितामहं वीक्ष्य विभूतीरात्मनो विभुः ।<br>
संयोज्यात्मनि चात्मानं पद्मनेत्रे न्यमीलयत् ॥ ५ ॥</p>
<p class="ovi">
देव पावले शीघ्रगतीं । ब्रह्मा देखिला संमुखस्थिती ।<br>
सदाशिवसम विभूती । त्यांतेंही श्रीपती देखता जाहला ॥ ३८ ॥<br>
इंद्रादिक निजविभूती । त्यांतें देखोनि श्रीपती ।<br>
स्वनेत्र पद्मदलाकृती । ते सहजस्थितीं झांकिले ॥ ३९ ॥<br>
झांकिले अथवा उघडे नयन । परी स्थिति नाहीं अधिक न्यून ।<br>
तो आत्मा आत्मत्वें परिपूर्ण । तरी कां श्रीकृष्ण नयन झांकी ॥ ४० ॥<br>
देखोनि देवसमुदावो । कांहीं न बोलतां देवो ।<br>
नेत्र झांकावया कोण भावो । तो अभिप्रावो अवधारा ॥ ४१ ॥<br>
द्वारके असतां श्रीकृष्णनाथ । सुरवर प्रार्थूं आले तेथ ।<br>
तिहीं विनविला देवकीसुत । दास समस्त कृपा पाही ॥ ४२ ॥<br>
स्वर्लोकादि लोकपाळ । आम्ही तुझे दास सकळ ।<br>
निजधामा जातां एक वेळ । आश्रम सकळ पुनीत कीजे ॥ ४३ ॥<br>
त्या समस्त देवांप्रती । स्वमुखें बोलिला श्रीपती ।<br>
यदुकुळक्षयाचे अंतीं । येईन निश्चितीं तेणें मार्गें ॥ ४४ ॥<br>
ऐकोनि श्रीकृष्णवदंती । सुरवर संतोषले चित्तीं ।<br>
आम्हांसी वश्य जाहला श्रीपती । वचनोक्ती नुल्लंघी ॥ ४५ ॥<br>
ते संधीचा ठाकुन ठावो । आला सुरवरसमुदावो ।<br>
त्यांचा छळावया अहंभावो । निजनेत्र पहा हो हरि झांकी ॥ ४६ ॥<br>
देवांचा बहु समुदावो । तेथ मी कोठकोठें जावों ।<br>
त्यासी ठकावया पहा हो । नेत्र झांकोनि देवो समाधि दावी ॥ ४७ ॥<br>
नाहीं समाधि आणि व्युत्थान । कृष्ण परब्रह्म परिपूर्ण ।<br>
तोही निजनेत्र झांकून । समाधिलक्षण मृषा दावी ॥ ४८ ॥<br>
स्वच्छंदमृत्यु योगियांसी । ते स्थिति नाहीं श्रीकृष्णापाशीं ।<br>
अतर्क्यगति शिवादिकांसी । ते परीक्षितीसी शुक सांगे ॥ ४९ ॥</p>
<p class="shlok">
लोकाभिरामां स्वतनुं धारणाध्यानमङ्गलम् ।<br>
योगधारणयाऽऽग्नेय्यादग्ध्वा धामाविशत्स्वकम् ॥ ६ ॥</p>
<p class="ovi">
कळिकाळ जिणोनि जाण । स्वच्छंदमृत्यु योगिजन ।<br>
ते अग्निधारणाकरूनि पूर्ण । स्वदेह जाळून स्वरूप होती ॥ ५० ॥<br>
घृत थिजलें तें विघुरलें । तैसें सगुण निर्गुणत्वा आलें ।<br>
या नांव योगाग्निधारण बोलिलें । श्रीकृष्णें देह दाहिलें हें कदा न घडे ॥ ५१ ॥<br>
कृष्णस्वरूप परिपूर्ण । तो कां करील योगधारण ।<br>
त्याचा लीलाविग्रही देह जाण । करावें दहन कशाचें ॥ ५२ ॥<br>
देखतां डोळ्यां लागे ध्यान । संपूर्ण जेथें विगुंते मन ।<br>
एवढें श्रीकृष्णसौंदर्य संपूर्ण । निजमोहन जगाचें ॥ ५३ ॥<br>
ज्याचें देखतां बरवेंपण । मदन पोटा आला आपण ।<br>
लक्ष्मी भुलली देखोन चरण । चैतन्यघन श्रीकृष्ण ॥ ५४ ॥<br>
ज्याचें योगियां सदा ध्यान । शिवादिकां नित्य चिंतन ।<br>
सकल मंगलाचें आयतन । चैतन्यघन श्रीकृष्ण ॥ ५५ ॥<br>
श्रीकृष्ण स्वयें आत्माराम । यालागीं तो जगाचा आराम ।<br>
लीलाविग्रही घनश्याम । ध्यानगम्य चिद्‌रूप ॥ ५६ ॥<br>
जैशी घृताची पुतळी । थिजोनि जाहली एके काळीं ।<br>
तैसी चैतन्याची मुसावली । स्वलीला जाहली श्रीकृष्णमूर्ती ॥ ५७ ॥<br>
दावाग्नि प्राशिला प्रत्यक्ष । न चढेचि काळियाचें विख ।<br>
तो देहचि नव्हे देख । मा मरणात्मक तेथ कैंचें ॥ ५८ ॥<br>
कृष्ण प्रकटे ज्याचे हृदयीं । तो देहींच होय विदेही ।<br>
मा त्या कृष्णाच्या ठायीं । देहत्व कायी असेल ॥ ५९ ॥<br>
कृष्णदेहो नाहीं निमाला । तो आभासचि सहजत्वा आला ।<br>
जैसा दर्पणींचा लोपला । प्रतिबिंब आपुला आपुले ठायीं ॥ ६० ॥<br>
ज्याचें करितां नामस्मरण । भक्तांचें निरसे जन्म मरण ।<br>
तो कृष्ण पावे जैं निधन । तैं भक्तांसी कोण उद्धरी ॥ ६१ ॥<br>
आत्ममायेचे स्वलीला । कृष्ण कृष्णरूपें प्रगट जाहला ।<br>
ते लीला त्यागोनि संचला । निजरूपीं ठेला निजत्वें ॥ ६२ ॥<br>
कृष्णें देहो नेला ना त्यागिला । तो लीलाविग्रहें संचला ।<br>
भक्तध्यानीं प्रतिष्ठिला । स्वयें गेला निजधामा ॥ ६३ ॥<br>
जैसजैसा भक्ताचा भावो । तैसतैसा होय देवो ।<br>
तो भक्तध्यानीं स्थापूनि देहो । निजधामा पहा हो न वचोनि गेला ॥ ६४ ॥<br>
हो कां कृष्णमूर्ति जरी सगुण । तरी देहा दाह न घडे जाण ।<br>
कृष्णाश्रयें जग संपूर्ण । तेव्हां होईल दहन जगाचें ॥ ६५ ॥<br>
जेणें मायेसी निजपोटीं । दाविल्या ब्रह्मांडांच्या कोटी ।<br>
त्या श्रीकृष्णदेहदाहापाठीं । जगाची गोठी नुरावी ॥ ६६ ॥<br>
ऐशियाही युक्ती विचारितां । अतिस्थूळ ते योग्यता ।<br>
श्रीकृष्णदेहचि विदेहता । तेथ दाहकता ते कैची ॥ ६७ ॥<br>
कृष्णाचें असणें जाणें । हेंही श्रीकृष्णचि स्वयें जाणे ।<br>
तेथ वेदांचेंही बोलणें । जाणपणें सरेना ॥ ६८ ॥<br>
हे कृष्णाची अगम्य गती । शिवविरिंच्यादि नेणती ।<br>
त्यांची कल्पना ऐशी चित्तीं । आम्हांसवें श्रीपती येईल ॥ ६९ ॥<br>
ऐसेनि अभिप्रायें पूर्ण । आनंदले सुरगण ।<br>
अवघे होऊनि सावधान । उल्हास पूर्ण मांडिला ॥ ७० ॥</p>
<p class="shlok">
दिवि दुन्दुभयो नेदुः पेतुः सुमनसश्च खात् ।<br>
सत्यं धर्मो धृतिर्भूमेः कीर्तिः श्रीश्चानु तं ययुः ॥ ७ ॥</p>
<p class="ovi">
उल्हासले सुरगण । दिवि दुंदुभि त्राहाटिल्या जाण ।<br>
दिव्य सुमनें गगनींहून । वर्षले पूर्ण श्रीकृष्णावरी ॥ ७१ ॥<br>
वैकुंठादि स्वर्ग संपत्ती । भूलोका आणील्या श्रीपतीं ।<br>
तो येतां निजधामाप्रति । आमुच्या आम्हां हातीं देईल वेगीं ॥ ७२ ॥<br>
ऐसेनि देव उल्हासोनि । पुनः पुनः वर्षती सुमनीं ।<br>
शिवादि पाहती सावधानीं । अतर्क्य गमनीं हरि गेला ॥ ७३ ॥<br>
आम्ही सकळ मायेचे नियंते । आम्ही सर्वद्रष्टे सर्वज्ञाते ।<br>
ऐसा अभिमान होता देवांतें । त्यासी श्रीकृष्णनाथें लाजविलें ॥ ७४ ॥<br>
अलक्ष्य श्रीकृष्णाची निजगती । शंभु स्वयंभू स्वयें नेणती ।<br>
तेणें विस्मित ते होती । आश्चर्य मानिती सुरवर ॥ ७५ ॥<br>
देव परमाश्चर्य जंव मानिती । तंव सत्य-धर्म-श्री-धृति-कीर्ती ।<br>
श्रीयेसमवेत निघती । सांडूनि क्षिती कृष्णलक्षीं ॥ ७६ ॥<br>
सत्य-धर्म-श्री-धृती-कीर्ती । यांची श्रीकृष्णचरणीं नित्य वस्ती ।<br>
यालागीं कृष्णासवें त्याही निघती । सांडोनि क्षिती तत्काळ ॥ ७७ ॥<br>
तूं ऐसें मानिशी परीक्षिती । जे सत्य धर्म श्री धृति कीर्ती ।<br>
निःशेष सांडूनि गेलीं क्षिती । ऐक ते अर्थीं विचार ॥ ७८ ॥<br>
मज पाहतां श्रीकृष्णमूर्तीं । स्थिरावली ज्याचे चित्तीं ।<br>
तेथ सत्य धर्म श्री धृति कीर्ती । साम्राज्यें वसती कुरुराया ॥ ७९ ॥<br>
केवळ भक्तानुग्रही । कृष्ण स्वयें लीलाविग्रही ।<br>
त्या कृष्णाची गती पाहीं । न पडे ठायीं ब्रह्मादिकां ॥ ८० ॥</p>
<p class="shlok">
देवादयो ब्रह्ममुख्या न विशन्तं स्वधामनि ।<br>
अविज्ञातगतिं कृष्णं ददृशुश्चातिविस्मिताः ॥ ८ ॥</p>
<p class="ovi">
इंद्र बृहस्पती मुख्यत्वें ब्रह्मा । देव पाडूनि परम भ्रमा ।<br>
श्रीकृष्ण प्रवेशला निजधामा । अतर्क्य महिमा हरीचा ॥ ८१ ॥<br>
अतर्क्य श्रीकृष्णाची गती । देवांसी लक्षेना निजशक्तीं ।<br>
अतिविस्मय पावोनि चित्तीं । स्वधामाप्रती निघाले ॥ ८२ ॥<br>
देव जातां स्वधामाप्रती । क्षणक्षणा आश्चर्य करिती ।<br>
अलक्ष्य लक्षेना कृष्णगती । अतर्क्य स्थिती शिवादिकां ॥ ८३ ॥<br>
तेचि श्रीकृष्णाची अतर्क्य गती । देवांसी लक्षेना दैवी शक्तीं ।<br>
तेचि विशद दृष्टांतीं । परीक्षितीप्रती शुक सांगे ॥ ८४ ॥</p>
<p class="shlok">
सौदामन्या यथाऽऽकाशो यान्त्या हित्वाभ्रमण्डलम् ।<br>
गतिर्न लक्ष्यते मर्त्यैस्तथा कृष्णस्य दैवतैः ॥ ९ ॥</p>
<p class="ovi">
वीज तळपें अभ्रमंडळी । ते कोठोनि आली कोठें गेली ।<br>
गति नरां न लक्षे भूतळीं । तैशी श्रीकृष्णगति जाहली दुर्गम देवां ॥ ८५ ॥<br>
वीज सकळ मनुष्यें देखती । परी न कळे येती जाती गती ।<br>
तेवीं श्रीकृष्णाची अवतारशक्ती । न कळे निश्चितीं देवांसी ॥ ८६ ॥<br>
तेथूनिया येथें येणें । कां येथूनिया तेथें जाणें ।<br>
हें नाहीं श्रीकृष्णास करणें । तो सर्वत्र पूर्णपणें परिपूर्ण सदा ॥ ८७ ॥<br>
द्यावया आकाशासी बिढार । सर्वथा रितें न मिळे घर ।<br>
तेवीं श्रीकृष्ण परमात्मा सर्वत्र । गत्यंतर त्या नाहीं ॥ ८८ ॥<br>
ऐसा श्रीकृष्ण गेला निजधामा । परमाद्‌भुत ज्याचा महिमा ।<br>
अलक्ष्य लक्षेना कृष्णगरिमा । जाणोनि स्वाश्रमा निघाले देव ॥ ८९ ॥</p>
<p class="shlok">
ब्रह्मरुद्रादयस्ते तु दृष्ट्वा योगगतीं हरेः ।<br>
विस्मितास्तां प्रशंसन्तः स्वं स्वं लोकं ययुस्तदा ॥ १० ॥</p>
<p class="ovi">
आम्ही मायानियंते निजशक्तीं । आम्ही जाणों दुर्गमा योगगती ।<br>
आम्ही सर्वद्रष्टे त्रिजगतीं । हा अभिमान चित्तीं देवांसीं ॥ ९० ॥<br>
तिंहीं देखोनि कृष्णगती । गळाली जाणिवेची वृत्ती ।<br>
लाजें पळाली अभिमानस्थिती । तिंहीं मांडिली स्तुती श्रीकृष्णाची ॥ ९१ ॥<br>
रुद्र पंचमुखीं करी स्तुती । ब्रह्मा चहूं मुखीं वर्णी कीर्ती ।<br>
देव विस्मयातें पावती । अगाध गती श्रीकृष्णाची ॥ ९२ ॥<br>
करितां श्रीकृष्णाची स्तुती । देवांसी न बाणे तृप्ती ।<br>
वर्णित श्रीकृष्णकीर्ति । स्वलोकाप्रती सुर गेले ॥ ९३ ॥<br>
पूर्वीं सांगितली कृष्णगती । तेचि सांगावया विशद स्थिती ।<br>
परतोनि परीक्षितीप्रती । अतिप्रीतीं शुक सांगे ॥ ९४ ॥</p>
<p class="shlok">
राजन्परस्य तनुभृज्जननाप्ययेहा <br>मायाविडम्बनमवेही यथा नटस्य ।<br>
सृष्ट्वाऽऽत्मनेदमनुविश्य विहृत्य चान्ते <br>संहृत्य चात्ममहिमोपरतः स आस्ते ॥ ११ ॥</p>
<p class="ovi">
ऐके राया परीक्षिती । सकळ कारणां कारण श्रीपती ।<br>
मायेचीही चेतनाशक्ती । जाण निश्चितीं श्रीकृष्ण ॥ ९५ ॥<br>
ज्यासी नाहीं व्यक्ती वर्ण । ज्यासी नाहीं रूप गुण ।<br>
तो स्वलीला श्रीकृष्ण । यदुवंशीं जाण अवतरला ॥ ९६ ॥<br>
जो सकळवंशवंशज जाण । जो सकळ गोत्र गोत्रज पूर्ण ।<br>
जो सकळ जातींची जाती जाण । स्वयें श्रीकृष्ण सर्वादि ॥ ९७ ॥<br>
त्यासी यदुवंशीं जें जन्म । गोवर्धनोद्धारणादि कर्म ।<br>
कुलक्षयो निधनधर्म । हें स्वलीलाकर्म योगमाया ॥ ९८ ॥<br>
योगमायेचिया सत्ता । मत्स्यकूर्मादि अवतारता ।<br>
शेखीं धरी श्वेतवराहता । ते अतर्क्य योग्यता कृष्णाची ॥ ९९ ॥<br>
श्रीकृष्ण नव्हे नव्हे अवतार । हा अवतारी पूर्ण चिन्मात्र ।<br>
त्याचें अतिअतर्क्य चरित्र । ब्रह्मादि रुद्र नेणती ॥ १०० ॥<br>
जैसे आरिसां प्रतिबिंब बिंबले । तैसें यदुवंशीं कृष्णजन्म जाहलें ।<br>
आरिसां हावभाव पाहिले । तैसें कर्म केलें श्रीकृष्णें ॥ १०१ ॥<br>
तो आरिसा हातींचा त्यागितां । हारपे पुढील प्रतिबिंबता ।<br>
त्या नांव कृष्णनिधनता । मिथ्या वार्ता मायिक ॥ १०२ ॥<br>
जैसा नट धरी नाना वेष । सवेंचि सांडी त्या वेषांस ।<br>
परी नटासी नाहीं नाश । तैसा पैं हृषीकेश अवतारी ॥ १०३ ॥<br>
यदुवंशीं श्रीकृष्णनाथ । सर्व कर्मीं सदा अलिप्त ।<br>
सृष्टिस्थित्यंतीं नित्यमुक्त । त्यासी परमाद्‌भुत तें कायी ॥ १०४ ॥<br>
न मेळवितां साह्य संगें । कृष्ण सृष्टी सृजी निजांगें ।<br>
ते प्रतिपाळूनि यथाभागें । सहारूनि वेगें स्वयें उरे ॥ १०५ ॥<br>
श्रीकृष्ण सृजी पाळी संहारी । हे प्रत्यक्ष जगीं दिसे थोरी ।<br>
कर्में करूनि तो अविकारी । कदा विकारी नव्हे कृष्ण ॥ १०६ ॥<br>
श्रीकृष्ण अंतर्यामी सर्व भूतां । जगकर्मांचा कृष्ण कर्ता ।<br>
कर्म करूनि तो अकर्ता । विदेहता निजरूपें ॥ १०७ ॥<br>
ऐसा अगाध श्रीकृष्णमहिमा । मर्यादा न पवे शिव शक्र ब्रह्मा ।<br>
त्याचा देहचि विदेहात्मा । गेला निजधामा तेणें योगें ॥ १०८ ॥<br>
येचि अवतारीं श्रीकृष्णनाथें । देहीं दाविलें विदेहकर्मातें ।<br>
तें मागें परिसविलें तूतें । ऐक मागुतें सांगेन ॥ १०९ ॥<br>
सात दिवस गोवर्धन । निजकरी धरूनि जाण ।<br>
इंद्राचा हरिला मान । विदेही पूर्ण श्रीकृष्ण ॥ ११० ॥<br>
दावाग्नि प्राशूनि आपण । लाजविला हुताशन ।<br>
रासक्रीडा करूनि जाण । हरिला मान मदनाचा ॥ १११ ॥<br>
समुद्र सारूनि माघारां । वसविलें निजनगरा ।<br>
निद्रा न मोडितां मथुरा । द्वारकापुरा आणिली ॥ ११२ ॥<br>
सेवूनि भाजीचे पान । तृप्त केले ऋषिजन ।<br>
श्रीकृष्ण अंतर्यामी आपण । हें निजलक्षण दाविलें ॥ ११३ ॥<br>
येणेंचि देहें श्रीकृष्णनाथ । जाहला वत्सें वत्सप समस्त ।<br>
ब्रह्मा लाजवूनि तेथ । गर्वहत तो केला ॥ ११४ ॥</p>
<p class="shlok">
मर्त्येन यो गुरुसुतं यमलोकनीतं <br>
त्वां चानयच्छरणदः परमास्त्रदग्धम् ।<br>
जिग्येऽन्तकान्तकमपीशमसावनीशः <br>
किं स्वावने स्वरनयन्मृगयुं सदेहम् ॥ १२ ॥</p>
<p class="ovi">
श्रीकृष्णें येणेंचि देहेसीं । जाऊनियां यमलोकासी ।<br>
निग्रहूनि यमकाळासी । निमाल्या गुरुसुतासी आणिलें ॥ ११५ ॥<br>
उत्तरेचिये गर्भस्थितीं । जळतां ब्रह्मास्त्रमहाशक्तीं ।<br>
तुज राखिलें आकांतीं । स्वचक्र श्रीपती प्रेरोनी ॥ ११६ ॥<br>
तुज राखावया हेंचि कारण । तुझी माता रिघाली शरण ।<br>
श्रीकृष्ण शरणागतां शरण्य । संकटहरण निजभक्तां ॥ ११७ ॥<br>
यादवांदेखतां द्वारकापुरीं । द्विजसुत राखितां सटीचे रात्रीं ।<br>
अर्जुन नेमेंसीं प्रतिज्ञा करी । तंव तो सशरीरीं हारपला ॥ ११८ ॥<br>
ब्राह्मणें निर्भ्रर्त्सिलें त्यासी । थोर लाज जाहली अर्जुनासी ।<br>
तेणें कळवळला हृषीकेशी । भक्तसाह्यासी पावला ॥ ११९ ॥<br>
अर्जुनासहित हृषीकेशी । रथेंसीं रिघे क्षीरसागरासी ।<br>
द्विजसुत होते नारायणापाशीं । ते द्वारकेसी आणिले ॥ १२० ॥<br>
एवं भक्तसंकटनिवारण । निजांगें करी श्रीकृष्ण ।<br>
कृष्णप्रतापाचें महिमान । ऐक सांगेन अलौकिक ॥ १२१ ॥<br>
बाणासुराचा कैवारु । करूँ आला महारुद्रु ।<br>
सवें नंदी भृंगी वीरभद्रु । स्वामिकार्तिकेंसीं हरु जिंतिला कृष्णें ॥ १२२ ॥<br>
उग्रासीही अतिउग्र । भयंकराही भयंकर ।<br>
तो जिणोनि काळाग्निरुद्र । बाणभुजाभार छेदिला ॥ १२३ ॥<br>
श्रीकृष्णवचन अतिअगाध । जेणें केला अपराध ।<br>
तो स्वदेहेंसीं जराव्याध । स्वर्गा प्रसिद्ध धाडिला ॥ १२४ ॥<br>
एवढें सामर्थ्य श्रीकृष्णापाशीं । तो काय राखूं न शके स्वदेहासी ।<br>
देहीं देहत्व नाहीं त्यासी । गेला निजधामासी निजात्मता ॥ १२५ ॥<br>
एवढें सामर्थ्य श्रीकृष्णापाशीं । तरी कां गेला निजधामासी ।<br>
ये लोकीं तेणें देहेंसीं । राहतां त्यासी भय काय ॥ १२६ ॥<br>
ऐसा पोटींचा आवांका । धरुन धरिशी आशंका ।<br>
लोकाभिमान नाहीं यदुनायका । स्वेच्छा देखा स्थिति त्याची ॥ १२७ ॥</p>
<p class="shlok">
तथाप्यशेषस्थितिसम्भवाप्य-<br>
येष्वनन्यहेतुर्यदशेषशक्तिधृक् ।<br>
नैच्छत्प्रणेतुं वपुरत्र शोषितं <br>
मर्त्येन किं स्वस्थगतिं प्रदर्शयन् ॥ १३ ॥</p>
<p class="ovi">
मायादि तीन्ही गुण । इत्यादि कारणां कारण ।<br>
निजांगें श्रीकृष्ण आपण । स्वयें अकारण अनादित्वें ॥ १२८ ॥<br>
ब्रह्मांडें कोटी अनंत । उत्पत्तिस्थितिप्रलयावर्त ।<br>
करूनि श्रीकृष्णु अलिप्त । सामर्थ्यें अद्‌भुत श्रीकृष्णीं ॥ १२९ ॥<br>
अशेषांही परम शक्ती । श्रीकृष्णलेशें सामर्थ्यवंती ।<br>
कृष्णुदेह तो विदेहस्थिती । स्वेच्छाशक्तीं स्वधामा गेला ॥ १३० ॥<br>
इहलोकींची आसक्ती । श्रीकृष्णासी नाहीं चित्तीं ।<br>
निजधामाची अतिप्रीती । तेही निश्चितीं असेना ॥ १३१ ॥<br>
निजदेहेंही इहलोकीं वस्ती । स्वेच्छा न मानीच श्रीपती ।<br>
माझ्या देहाची अगम्य गती । तेणें साधकस्थिती भ्रंशेल ॥ १३२ ॥<br>
माझा देह चैतन्यघन । तेथें बाधीना विषयसेवन ।<br>
हें देख्नोनि साधक जन । देहसाधन मांडिती ॥ १३३ ॥<br>
वायो साधूनियां पूर्ण । दृढ करूनि देहधारण ।<br>
माझ्याऐसें विषयसेवन । करावया अभिमान वाढेल ॥ १३४ ॥<br>
ऐसा वाढल्या देहाभिमान । माझें मावळेल निजात्मज्ञान ।<br>
यालागीं विदेह श्रीकृष्ण । गेला निघोन निजधामा ॥ १३५ ॥<br>
माझें नाकळतां निजात्मज्ञान । परी माझ्याऐसें विषयसेवन ।<br>
करूं लागती योगी जन । यालागीं श्रीकृष्ण निजधामा गेला ॥ १३६ ॥<br>
माझ्या देहाची स्थिति गती । शंभु स्वयंभू कदा नेणती ।<br>
मा इतरांसीं ते गती । कैशा रीतीं कळेल ॥ १३७ ॥<br>
परी माझेऐसा देहाभिमान । वाढवितील योगी जन ।<br>
हें जाणोनियां श्रीकृष्ण । विदेहें आपण निजधामा गेला ॥ १३८ ॥<br>
ज्याचे देहाचें दर्शन । देखतां सबाह्य निवे मन ।<br>
त्याही देहाचें मिथ्यात्व पूर्ण । दावूनि श्रीकृष्ण निजधामा गेला ॥ १३९ ॥<br>
एवं त्यागावया देहाभिमान । कृष्ण निजधामा करी गमन ।<br>
तरावया साधक जन । कृपाळु पूर्ण दीक्षा दावी ॥ १४० ॥<br>
एथवरी वैराग्यदृढस्थिती । देहाभिमानाच्या विरक्तीं ।<br>
साधावी निजात्मप्राप्ती । हे दीक्षा श्रीपती दावूनि गेला ॥ १४१ ॥<br>
जेणें देहें स्वयें श्रीकृष्ण । आचरला अनेक विंदान ।<br>
परी ज्ञात्यासी न लगे दूषण । हें पूर्णत्व पूर्ण प्रकाशलें ॥ १४२ ॥<br>
जैत अथवा आल्या हारी । ज्ञान मैळेना दोंहीपरी ।<br>
ज्यासी मिथ्या भास नरनारी । तो सदा ब्रह्मचारी व्यभिचारामाजीं ॥ १४३ ॥<br>
स्त्रीपुत्रादि गृहवासी । असोनि नित्य संन्यासी ।<br>
हेंही लक्षण हृषीकेशीं । येणें अवतारेंसीं दाविलें ॥ १४४ ॥<br>
अंगीं बाणलें गोवळेपण । सवेंचि स्वामित्व आलें पूर्ण ।<br>
शेखीं सेवकही जाहला आपण । तरी पूर्णपण मैळेना ॥ १४५ ॥<br>
एकाचे घरीं उच्छिष्टें काढी । एकाचीं अंगें धूतसे घोडीं ।<br>
तरी पूर्णत्वाचिये जोडी । उणी कवडी नव्हेचि ॥ १४६ ॥<br>
एकाचीं निमालीं आणिलीं बाळें । एकाचीं समूळ निर्दाळिलीं कुळें ।<br>
इंहीं दोंही परी ज्ञान न मैळे । हेंही प्रांजळें प्रकाशिलें ॥ १४७ ॥<br>
एकाचा पूर्ण जाहला कैवारी । एकाचा जाहला पूर्ण वैरी ।<br>
परी एकात्मता चराचरीं । अणुभरी ढळेना ॥ १४८ ॥<br>
एकीं उद्धरिलीं चरणीं लागतां । तोही एकाचे चरणीं ठेवी माथा ।<br>
बाप ज्ञानाची उदारता । न्यूनपूर्णता तरी न घडे ॥ १४९ ॥<br>
इतर ज्ञाते ज्ञानस्थिती । बोल बोलोनि दाविती ।<br>
तैशी नव्हे श्रीकृष्णमूर्ति । आचरोनि स्थिती दाविली अंगें ॥ १५० ॥<br>
अतिगुह्य ज्ञानलक्षणें । आचरोनि दाविलीं श्रीकृष्णें ।<br>
परी अणुमात्रही उणें । नेदीच पूर्णपणें अंगीं लागों ॥ १५१ ॥<br>
एवढी ज्या देहाची ख्याती । जेणें देहें दीन उद्धरती ।<br>
ज्या देहातें सुरनर वंदिती । ज्या देहाची कीर्ती त्रैलोक्य वर्णी ॥ १५२ ॥<br>
त्या देहाची अहंकृती । निःशेष सांडूनि श्रीपती ।<br>
गेला निजधामाप्रती । ठेवूनि निजमूर्ति स्वभक्तध्यानीं ॥ १५३ ॥<br>
श्रीकृष्णें देह नेला ना त्यागिला । तो लीलाविग्रहें संचला ।<br>
निजभक्तध्यानीं प्रतिष्ठिला । स्वयें निजधामा गेला निजात्मयोगें ॥ १५४ ॥</p>
<p class="shlok">
य एतां प्रातरुत्थाय कृष्णस्य पदवीं परम् ।<br>
प्रयतः कीर्तयेद्‌भक्त्या तामेवाप्नोत्यनुत्तमाम् ॥ १४ ॥</p>
<p class="ovi">
श्रीकृष्णावताराचे अंतीं । कृष्णाची जे परम गती ।<br>
अति उत्कृष्ट योगस्थिती । अतर्क्य निश्चितीं सुरश्रेष्ठां ॥ १५५ ॥<br>
जे गतीहूनि वरती । चढेना अधिक गती ।<br>
तीतें 'परा पदवी' म्हणती । वेदशास्त्रोक्तीं सज्ञान ॥ १५६ ॥<br>
हे 'श्रीकृष्णपरमपदवी' । जो कोणी भक्तियुक्त सद्‌भावीं ।<br>
नित्य नेमस्त धरूनि जीवीं । पढे निजभावीं प्रातःकाळीं ॥ १५७ ॥<br>
भक्तियुक्त हृदयकमळीं । या चौदा श्लोकांची जपमाळी ।<br>
जिह्वाग्रें अनुदिनीं चाळी । नित्य प्रातःकाळीं नेमस्त ॥ १५८ ॥<br>
केलिया या नेमासी । सांडणें नाहीं प्राणांतेंसीं ।<br>
ऐशी निष्ठा जयापाशीं । उत्तमत्वासी तो पावे ॥ १५९ ॥<br>
श्रीकृष्णपदवी गातां गीतीं । पाया लागती चारी मुक्ती ।<br>
त्यांचीही उपेक्षूनि स्थिती । कृष्णपदवी निश्चितीं स्वयें पावे ॥ १६० ॥<br>
हे चौदाही श्लोक जाण । चौदा विद्यांचें जन्मस्थान ।<br>
जो प्रातःकाळीं करी पठण । कृष्णपदवी पूर्ण तो पावे ॥ १६१ ॥<br>
हे चौदाही श्लोक जाण । चौदा भुवनांचें निजजीवन ।<br>
कृष्णपदवी पाविजे पूर्ण । नेमस्त पठण केलिया ॥ १६२ ॥<br>
हे चौदाही श्लोक जाण । चौदा पदें गयावर्जन ।<br>
पदीं पिंडा समाधान । नेमस्त पठण केलिया ॥ १६३ ॥<br>
हे चौदाही श्लोक जाण । चौदा इंद्रांच्या जीवां जीवन ।<br>
इंद्रांचा इंद्र होइजे आपण । नेमस्त पठण केलिया ॥ १६४ ॥<br>
हे चौदाही श्लोक जाण । चौदा कांडें वेद संपूर्ण ।<br>
वेदवादां समाधान । नेमस्त पठण केलिया ॥ १६५ ॥<br>
हे चौदाही श्लोक जाण । संसाराचे गुणकर्मवर्ण ।<br>
मोडूनि करी ब्रह्म पूर्ण । नेमस्त पठण केलिया ॥ १६६ ॥<br>
प्रातःकाळीं नेमस्त पठण । करितां पाविजे ब्रह्म परिपूर्ण ।<br>
मा त्रिकाळीं जो करे पठण । तो स्वदेहें श्रीकृष्ण स्वयें होय ॥ १६७ ॥<br>
एथ पढोनि जो अर्थ पाहे । तो स्वयें स्वयंभ श्रीकृष्ण होये ।<br>
श्रीकृष्णाची पूर्ण पदवी पाहे । आंदणी होये तयाची ॥ १६८ ॥<br>
श्रीकृष्णपदवी निजनिर्याण । श्रवणें पठणें अर्थें जाण ।<br>
साधकां करी ब्रह्म परिपूर्ण । हें गुह्य निरूपण परमार्थसिद्धीं ॥ १६९ ॥<br>
एथ न करितां अतिसाधन । अनायासें ब्रह्मज्ञान ।<br>
कृष्णपदवीं पाविजे पूर्ण । श्रद्धायुक्त पठण नेमस्त करितां ॥ १७० ॥<br>
तक्षकभयाची निवृत्ती । देहीं पावावया विदेहप्राप्ती ।<br>
हे सुगमोपायस्थिती । कृपेनें परीक्षितीप्रती शुक सांगे ॥ १७१ ॥<br>
हे कृष्णपदवी निजनिर्याण । श्रद्धायुक्त नेमस्त पठण ।<br>
करितां पाविजे ब्रह्म पूर्ण । हे प्रतिज्ञा पूर्ण श्रीशुकाची ॥ १७२ ॥<br>
ऐशी हे सुगम परी । असतां जो श्रद्धा न धरी ।<br>
तो बुडाला संसारसागरीं । अविद्येघरीं घरजांवयी तो ॥ १७३ ॥<br>
तो अविद्येचा पोसणा । विषयीं प्रतिपाळिला सुणा ।<br>
अहंथारोळां बैसणा । सर्वदा जाणा वसवसित ॥ १७४ ॥<br>
असोत या मूढ गोष्टी । रचल्या सुखा पडेल तुटी ।<br>
या श्लोकपठणासाठीं । होय भेटी परब्रह्मीं ॥ १७५ ॥<br>
कृष्णनिजपदवीव्याख्यान । करावया मी अपुरतें दीन ।<br>
जनार्दनें कृपा करून । हें निरूपण बोलविलें ॥ १७६ ॥<br>
एका जनार्दना शरण । श्रीकृष्णपदवीनिरूपण ।<br>
तो हा 'एकादशाचा कळस' पूर्ण । व्यासें जाणोन वायिला ॥ १७७ ॥<br>
श्रीकृष्णपदवीपरतें । निरूपण न चढे एथें ।<br>
तो हा 'कळस' एकादशातें । व्यासें निश्चितें निर्वाळिला ॥ १७८ ॥<br>
निर्वाळिलें निरूपण । हे जनार्दनकृपा पूर्ण ।<br>
एका जनार्दना शरण । यापरी श्रीकृष्ण निजधामा गेला ॥ १७९ ॥<br>
येरीकडे द्वारकेसी । दारुक पावला विव्हळतेसीं ।<br>
तेथील वर्तले कथेसी । परीक्षितीसी शुक सांगे ॥ १८० ॥</p>
<p class="shlok">
दारुको द्वारकामेत्य वसुदेवोग्रसेनयोः ।<br>
पतित्वा चरणावस्त्रैर्न्यषिञ्चत्कृष्णविच्युतः ॥ १५ ॥</p>
<p class="ovi">
दारुक द्वारका देखत । जैसें का प्राणेंवीण प्रेत ।<br>
का राजा जैसा दैवहत । तैशी दिसत कळाहीन ॥ १८१ ॥<br>
जेवीं का वनिता पतिवीण । सर्वार्थीं दिसे दीन ।<br>
तैशी द्वारावती जाण । कळाहीन आभासे ॥ १८२ ॥<br>
रस पिळिल्या जैसा ऊंस । कणेवीण फळकट भूस ।<br>
तैशी श्रीकृष्णेवीण उद्वस । दिसे चौपास द्वारका ॥ १८३ ॥<br>
दारुक प्रवेशे राजभुवन । देखोनि वसुदेव उग्रसेन ।<br>
अश्रुधारा स्रवती नयन । आक्रंदोनि चरण धरिले त्यांचे ॥ १८४ ॥<br>
कृष्णवियोगें तापला पूर्ण । जैसें अतिसंतप्त जीवन ।<br>
तैसे अश्रुधारा स्रवती नयन । तेणें पोळती चरण वसुदेवाचे ॥ १८५ ॥<br>
उकसाबुकसीं फुंदे पोट । दुःखें होऊं पाहे हृदयस्फोट ।<br>
जिव्हेसी बोबडी वाळले ओंंठ । सद्‌गदें कंठ दाटला ॥ १८६ ॥<br>
बोल न बोलवे सर्वथा । देखोनि दारुकाची व्यथा ।<br>
द्वारकेच्या जनां समस्तां । अतिव्याकुलता वोढवली ॥ १८७ ॥<br>
देवकी आणि रोहिणी । आल्या अत्यंत हडबडोनी ।<br>
अतिव्याकुलता देखोनि । कृष्णपत्‍नी तेथें आल्या ॥ १८८ ॥<br>
राणीवसाचिया नरनारी । धांवल्या सभामंडपाभीतरीं ।<br>
तंव दारुकाची अवस्था भारी । देखोनि जिव्हारीं दचकल्या ॥ १८९ ॥<br>
स्फुंदतां उकसाबुकसीं । श्वास परतेना दारुकासी ।<br>
सांगतां कृष्णवियोगासी । मूर्छा त्यासीं पैं आली ॥ १९० ॥<br>
तेथें वसुदेव उग्रसेन । करूनि त्याचें सांतवन ।<br>
वृत्तांत पुसतां सावधान । काय तो वचन बोलिला ॥ १९१ ॥</p>
<p class="shlok">
कथयामास निधनं वृष्णीनां कृत्स्नशो नृप ।<br>
तच्छ्रुत्वोद्विग्नहृदया जनाः शोकविमूर्च्छिताः ॥ १६ ॥</p>
<p class="ovi">
दारुक म्हणे तुम्ही समस्त । पळा पळा अर्जुनासमवेत ।<br>
अर्ध क्षण न रहावें एथ । यादव समस्त निमाले ॥ १९२ ॥<br>
यादवीं जाऊनि प्रभासासी । केला तीर्थविधि विधानेंसीं ।<br>
दान भोजनें देऊनि द्विजांसी । मद्यपानासी मांडिलें ॥ १९३ ॥<br>
चढला मद्याचा उन्मादु । यादव सखे सगोत्र बंधु ।<br>
परस्परें युद्धसंबंधु । गोत्रवधु तेथ घडला ॥ १९४ ॥<br>
शस्त्रेंकरूनि स्वयमेव । कोणी न मरतीच यादव ।<br>
तेथ घडलें एक अपूर्व । एरिकेनें सर्व निमाले ॥ १९५ ॥<br>
बळिभद्रें त्यागिलें देहासी । श्रीकृष्णही गेला निजधामासी ।<br>
मज धाडिलें तुम्हांपाशीं । क्षण द्वारकेसी न रहावें ॥ १९६ ॥<br>
हरीनें त्यागिलें द्वारकेसी । समुद्र बुडवील शीघ्रतेशीं ।<br>
हें कृष्णें सांगितलें तुम्हांसी । एथूनि त्वरेंसीं निघावें ॥ १९७ ॥<br>
ऐकूनि दारुकाची गोठी । द्वारकेसी एक बोंब उठी ।<br>
उग्रसेन कपाळ पिटी । मस्तक आपटी वसुदेव ॥ १९८ ॥<br>
एक कुस्करिती दोनी हात । एक अत्यंत चरफडत ।<br>
एक आक्रोशें आक्रंदत । एकें मूर्छित पैं पडली ॥ १९९ ॥<br>
एका रडतां शोषले कंठ । एकाचे दोनी फुटले ओंठ ।<br>
एकाचा होऊं पाहे हृदयस्फोट । दुःख अचाट सर्वांसी ॥ २०० ॥<br>
एक स्फुंदती उकसाबुकशीं । एक पिटिती हृदयासी ।<br>
एक तोडिती कान-केशीं । एकें दुःखें पिशीं पैं जाहलीं ॥ २०१ ॥<br>
एक देती दीर्घ हाक । एकें पडलीं अधोमुख ।<br>
एके मीनाच्या ऐसें देख । अत्यंतिक तळमळती ॥ २०२ ॥<br>
बोंब सुटली नरनारी । शंख करिती घरोघरीं ।<br>
कोण कोणातें निवारी । समस्तां सरी समदुःख ॥ २०३ ॥<br>
देवकी आणि रोहिणी । मूर्छित पडल्या धरणीं ।<br>
सवेंचि उठती आक्रंदोनी । दीर्घस्वरीं विलपती ॥ २०४ ॥<br>
कृष्णा विसाविया निजाचिया । वेगीं भेटी देईं कां रे कान्हया ।<br>
का रुसलासी रे तान्हया । तुझिया पायां लागेन ॥ २०५ ॥<br>
श्रीकृष्ण तूं माझा कैवारी । श्रीकृष्ण तूं माझा सहाकारी ।<br>
शेखीं मज सांडोनि दुरंधरी । तूं दूरचे दूरी गेलासी ॥ २०६ ॥<br>
जिणोनि कंसकेशियातें । बंदीं सोडविलें आमुतें ।<br>
शेखीं तुवां सांडिलें एथें । निष्ठुर चित्तें झालासी ॥ २०७ ॥<br>
आणूनि निमाल्या पुत्रांतें । तुवां मज सुखी केलें येथें ।<br>
अंतीं ठकिलें मातें । श्रीकृष्णनाथें नाडिलें ॥ २०८ ॥<br>
कृष्णा निरसूनि माझें दुःख । तुवा दिधलें परम सुख ।<br>
तो तूं निष्ठुर जाहलासी देख । अंतीं निःशेख सांडिलें ॥ २०९ ॥<br>
माझिया पुत्रा कृष्णराया । वेगीं ये का रे कान्हया ।<br>
माझ्या नाहीं प्राशिलें पान्हया । म्हणोनि तान्हया रुसलासी ॥ २१० ॥<br>
जिचें केलें स्तनपान । ते यशोदाही जाहली दीन ।<br>
तुझें न देखतां वदन । कैसेनि प्राण राहतील ॥ २११ ॥<br>
कृष्णा ये रे ये रे धांवोन । चौभुजीं मज दे आलिंगन ।<br>
तुझें चुंबीन रे वदन । मी अतिदीन तुजलागीं ॥ २१२ ॥<br>
माझिया श्यामसुंदरा । राजीवलोचना सुकुमारा ।<br>
चतुर्भुजा शार्ङ्गधरा । ये का रे उदारा श्रीकृष्णा ॥ २१३ ॥<br>
तुझे पद्मांकित पाये । मज आठवती पाहें ।<br>
तेणें हृदय फुटताहे । करूं मी काये श्रीकृष्णा ॥ २१४ ॥<br>
कृष्णा तुजहूनि वेगळी । मी जाहलें रे आंधळी ।<br>
माझी धरावया आंगोळी । धांव वनमाळी श्रीकृष्णा ॥ २१५ ॥<br>
मज अंधाची कृष्ण काठी । कोणें घातली गे वैकुंठीं ।<br>
आतां मी मार्ग केवीं कंठीं । पाव जगजेठी श्रीकृष्णा ॥ २१६ ॥<br>
पुत्र नातू वंशावळी । एके वेळीं जाहली होळी ।<br>
कोणी नुरेचि यदुकुळीं । वक्षःस्थळीं पिटिती ॥ २१७ ॥<br>
यादव पडले रे केउते । तुज कोठूनि धाडिलें कृष्णनाथें ।<br>
वेगीं न्या रे मज तेथें । पाहीन समस्तें तानुलीं ॥ २१८ ॥<br>
ऐकोनि देवकीचें रुदन । वसुदेवादि उग्रसेन ।<br>
आक्रंदोनि सकळ जन । प्रभासासी जाण निघाले ॥ २१९ ॥</p>
<p class="shlok">
तत्र स्म त्वरिता जग्मुः कृष्णविश्लेषविह्वलाः ।<br>
व्यसवः शेरते यत्र ज्ञातयोघ्नन्त आननम् ॥ १७ ॥</p>
<p class="ovi">
स्त्रिया पुरुष सुहृज्जन । मिळोनि स्वगोत्रस्वजन ।<br>
शीघ्र प्रभासा गमन । करीत रुदन निघाले ॥ २२० ॥<br>
हाकाबोबांचे बंबाळ । स्त्रिया करिती कोल्हाळ ।<br>
कृष्णवियोगें सकळ । दुःखविव्हळ निघालीं ॥ २२१ ॥<br>
रणीं पडिले यादव । प्राणरहित निर्जीव ।<br>
तेथ पावलीं ते सर्व । बोंबारव खंती करिती ॥ २२२ ॥</p>
<p class="shlok">
देवकी रोहिणी चैव वसुदेवस्तथा सुतौ ।<br>
कृष्णरामावपश्यन्तः शोकार्ता विजहुः स्मृतिम् ॥ १८ ॥<br>
प्राणांश्च विजहुस्तत्र भगवद्विरहातुराः ।<br>
उपगुह्य पतींस्तात चितामारुरुहुः स्त्रियः ॥ १९ ॥</p>
<p class="ovi">
देवकी आणि रोहिणी । वसुदेव उग्रसेन दोनी ।<br>
यादव निमाले रणांगणीं । ते स्थानीं पाहों येती ॥ २२३ ॥<br>
दीर्घशयनें युद्धधरणीं । पडिल्या यादववीरश्रेणी ।<br>
तेथें राम कृष्ण पुत्र दोनी । पाहतां नयनीं न देखती ॥ २२४ ॥<br>
कृष्णविरहें शोकाकुलित । दुःख न संठेचि अतिअद्‌भुत ।<br>
चौघे जणें आक्रंदत । पडिलीं मूर्च्छित अतिदुःखें ॥ २२५ ॥<br>
निमाल्या रामकृष्णांचें मुख । आम्ही न देखों निःशेख ।<br>
तेणें उथळलें परम दुःख । दुःखासवें देख निमाला प्राण ॥ २२६ ॥<br>
प्राणें करावें उत्क्रमण । त्यांसीही श्रीकृष्णदुःख दारुण ।<br>
दुःखें निमाले स्वयें प्राण । वांचवी कोण रडत्यांसी ॥ २२७ ॥<br>
न देखतां राम कृष्ण । ते मूर्च्छेसवेंचि जाण ।<br>
चौघीं जणीं त्यजिले प्राण । अर्ध क्षण न लागतां ॥ २२८ ॥<br>
समस्त यादवांच्या स्त्रिया । धरूनि आपुलाले प्रिया ।<br>
अग्निप्रवेश करावया । चढल्या लवलाह्यां चितेमाजीं ॥ २९ ॥<br>
यादवांचिया स्त्रिया बहुतीं । कोण प्रवेशल्या कैशा रीतीं ।<br>
तेही अग्निप्रवेशाची स्थिती । परीक्षितीप्रती शुक सांगे ॥ २३० ॥</p>
<p class="shlok">
रामपत्‍न्यश्च तद्देहमुपगुह्याग्निमाविशन् ।<br>
वसुदेवपत्‍न्यस्तद्‌गात्रं प्रद्युम्नादीन् हरेः स्नुषाः ।<br>
कृष्णपत्‍न्योऽविशन्नग्नीं रुक्मिण्याद्यास्तदात्मिकाः ॥ २० ॥</p>
<p class="ovi">
बळरामाचिया पत्‍नी । रेवत्यादि मुख्य करूनी ।<br>
स्वपतीचा देह मनीं धरूनी । प्रवेशल्या तद्ध्यानयुक्त ॥ २३१ ॥<br>
निमाल्या देवकी रोहिणी । इतरा ज्या वसुदेवपत्‍नी ।<br>
त्याही प्रवेशल्या अग्नीं । देह धरूनी स्वपतीचा ॥ २३२ ॥<br>
प्रद्युम्नासवें रती । प्रवेशली महासती ।<br>
सांबासवें रूपवती । प्रवेशे निश्चितीं दुर्योधनकन्या ॥ २३३ ॥<br>
अनिरुद्धासवें देखा । प्रवेशे रोचना आणि उखा ।<br>
एवं कृष्णसुना सकळिका । यादवनायिका प्रवेशल्या अग्नीं ॥ २३४ ॥<br>
अग्निप्रवेश श्रीकृष्णपत्‍नी । त्यांची अलोलिक करणी ।<br>
त्यांमाजीं मुख्य रुक्मिणी । सत्यांशिरोमणी जगन्माता ॥ २३५ ॥<br>
कृष्णनिर्याणें रुक्मिणी । तद्‌रूप जाहली तत्क्षणीं ।<br>
जेवीं ज्वाळा मिळे वन्हीं । तेवीं कृष्णपणीं तदात्मक ॥ २३६ ॥<br>
कृष्ण गेला जाणोनि रुक्मिणी । तटस्थ ठेली ते तत्क्षणीं ।<br>
सांडूनि देहाची गवसणी । कृष्णस्वरूपमिळणीं तदात्मक झाली ॥ २३७ ॥<br>
रुक्मिणीचा देह दहन । करावया नुरेचि प्रेतपण ।<br>
कृष्ण पूर्णत्वें स्वयंभ पूर्ण । गति समान दोहींची ॥ २३८ ॥<br>
येरी पट्ट-मुख्या सातजणी । आणि सोळासहस्र कामिनी ।<br>
सवें प्रवेशल्या अग्नीं । श्रीकृष्णचरणीं तदात्मक ॥ २३९ ॥<br>
जिंहीं भोगिलें कृष्णसुरतसुख । त्यांसी गति न्यूनाधिक ।<br>
बोलतां वाचेसी लागे दोख । जाहल्या तदात्मक कृष्णसंगें ॥ २४० ॥<br>
जो वाचे स्मरे 'कृष्ण कृष्ण' । तो तदात्मता पावे पूर्ण ।<br>
मा जिंहीं स्वयें भोगिला श्रीकृष्ण । त्यांची दशा न्यून कदा न घडे ॥ २४१ ॥<br>
ज्यासी लागे कृष्णाचा अंगसंग । त्याच्या लिंगदेहा होय भंग ।<br>
त्यासी पूर्ण पदवी अभंग । भोगितां भोग तादात्म्य नित्य ॥ २४२ ॥<br>
ज्याच्या ध्यानीं वसे श्रीकृष्णमूर्ती । त्यासी चारी मुक्ति वंदिती ।<br>
मा जिंहीं स्वयें भोगिला श्रीपती । त्यांसी अन्यगती असेना ॥ २४३ ॥<br>
ज्यांसी इहलोकीं श्रीकृष्णसंगती । त्यांसी परलोकीं अन्य गती ।<br>
बोलतां सज्ञान कोपती । त्यांसी पूर्ण प्राप्ती पूर्णत्वें ॥ २४४ ॥<br>
जो अडखळोनि गंगेसी पडे । त्याचें पातक तत्काळ उडे ।<br>
मा ज्यासी विध्युक्त स्नान घडे । त्याचें पाप न झडे मग कैसेनी ॥ २४५ ॥<br>
तेवीं कृष्णव्यभिचारसंगती । गोपी उद्धरला नेणों किती ।<br>
त्याच्या निजपत्‍न्यासी अन्य गती । कैश रीतीं घडेल ॥ २४६ ॥<br>
तृण वल्ली मृग पाषाण । गायी गोपिका गौळीजन ।<br>
कृष्णसंगें तरले पूर्ण । त्याच्या स्त्रियांसी अन्य गति कैशी ॥ ४७ ॥<br>
यालागीं कृष्णसंगती । ज्यांसी घडे भलत्या रीतीं ।<br>
ते उद्धरले गा निश्चितीं । जाण परीक्षिती कुरुराया ॥ ४८ ॥</p>
<p class="shlok">
अर्जुनः प्रेयसः सख्युः कृष्णस्य विरहातुरः ।<br>
आत्मानं सान्त्वयामास कृष्णगीतैः सदुक्तिभिः ॥ २१ ॥</p>
<p class="ovi">
ज्याचा रथ वागवी आपण । ज्याचा सारथी श्रीकृष्ण ।<br>
ऐसा प्रियसखा अर्जुन । कृष्णविरहें पूर्ण उद्विग्न जाहला ॥ २४९ ॥<br>
तंव कृष्णगीता सदुक्ती । आठवल्या त्याच्या चित्तीं ।<br>
मग आपण आपणाप्रती । बोलिला उपपत्ती त्या ऐका ॥ २५० ॥<br>
कृष्ण माझ्या मनाचें 'मन' । कृष्ण 'बुद्धिचें' आयतन ।<br>
कृष्णप्रभा हें प्रकाशे 'ज्ञान' । तेथ भिन्नपण मज कैंचें ॥ २५१ ॥<br>
कृष्णप्रभा 'दृष्टी' देखे । कृष्ण‍अवधानें 'श्रवण' ऐके ।<br>
कृष्णानुवादें 'बोल' बोलकें । तेथें 'मी' वेगळिकें वृथा मानीं ॥ २५२ ॥<br>
कृष्ण हृदयस्थ 'आत्मा' अव्यंग । कृष्ण माझ्या अंगाचें अंग ।<br>
त्या कृष्णासीं मज वियोग । हा मिथ्या प्रयोग मायिक ॥ २५३ ॥<br>
कृष्ण माझ्या जीवाचें जीवन । कृष्ण सबाह्य परिपूर्ण ।<br>
कृष्णवियोग मानी जें मीपण । तेंही निमग्न श्रीकृष्णीं ॥ २५४ ॥<br>
भिन्न भिन्न भूताकृती । त्यामाजीं अभिन्न कृष्णस्थिती ।<br>
विषमीं समान श्रीपती । त्यासी वियोगप्राप्ती कदा न घडे ॥ २५५ ॥<br>
घट मृत्तिकेसी नव्हे भिन्न । पट न निवडें तंतु त्यागून ।<br>
तैसा श्रीकृष्णवेगळा अर्जुन । माझें मीपण निवडेना ॥ २५६ ॥<br>
कृष्णवियोग मी मानीं जेथ । तेथेंही असे श्रीकृष्णनाथ ।<br>
वियोग मानिती जे सत्य । ते केवळ भ्रांत अतिमूर्ख ॥ २५७ ॥<br>
नित्य सर्वगत परिपूर्ण । कृष्ण अखंड दंडायमान ।<br>
त्यासीं मजसीं वेगळेपण । सर्वथा जाण असेना ॥ २५८ ॥<br>
'न जायते म्रियते' हें वचन । स्वमुखें बोलिला श्रीकृष्ण ।<br>
त्या कृष्णासी जन्ममरण । मूर्खजन मानिती ॥ २५९ ॥<br>
'अक्षरं ब्रह्म परमं' । स्वयें बोलिला पुरुषोत्तम ।<br>
त्या कृष्णासी मरणजन्म । मूर्ख मनोधर्म कल्पिती ॥ २६० ॥<br>
जो 'क्षराक्षरातीत' । 'उत्तमपुरुष' श्रीकृष्णनाथ ।<br>
त्यासी जन्ममरणादि आवर्त । कल्पिती भ्रांत मनोधर्में ॥ २६१ ॥<br>
त्या कृष्णासीं मज वेगळेपण । कल्पांतींही नाहीं जाण ।<br>
करितां गीतार्थाचें स्मरण । आपुलें आपण पूर्णत्व देखे ॥ २६२ ॥<br>
मी अज आद्य अचळ । मी निज नित्य निर्मळ ।<br>
माझ्या स्वरूपा नाहीं चळ । त्रैलोक्य खेळ पैं माझा ॥ २६३ ॥<br>
जगातें नेमिता वेद । तो निःश्वसित माझा बोध ।<br>
मी आनंदा परमानंद । स्वानंदकंद निजांगें ॥ २६४ ॥<br>
मी आपरूपें आप । मी प्रकृतिपुरुषांचा बाप ।<br>
मी अवतारी अवतरें कृष्णरूप । हा सत्यसंकल्प पै माझा ॥ २६५ ॥<br>
धरोनियां माझ्या स्वरूपाचा आधार । मीचि कृष्णीं कृष्णरूप अवतार ।<br>
करूनि स्वलीला नानाचरित्र । अंतीं सामावें साचार मजमाजीं मीच ॥ २६६ ॥<br>
माझ्या निजस्वरूपाचेनि बळें । मीच कृष्णरूपें खेळ खेळें ।<br>
अंतीं मजमाजीं मी मिळें । निजात्ममेळें निजनिष्ठा ॥ २६७ ॥<br>
एक नर एक नारायण । परस्परें तें जाण अभिन्न ।<br>
यालागीं पूर्णत्वें अर्जुन । आपण्या आपण स्वयें देखे ॥ २६८ ॥<br>
बाप कृपाळु कृपानिधि । उपदेशिला युद्धसंधीं ।<br>
परी लाविली जे समाधी । ते न मोडे त्रिशुद्धी कल्पांतकाळीं ॥ २६९ ॥<br>
नाहीं स्थानशुद्धी चोखट । सैंघ रथांचे घडघडाट ।<br>
सुटतां शस्त्रांचे कडकडाट । लाविली निर्दुष्ट परमार्थानिष्ठा ॥ २७० ॥<br>
कैशी लाविली समाधी । जी न मोडेच महायुद्धी ।<br>
शेखीं कृष्णावसानावधीं । तोचि बोध उद्बोधी परिपूर्णत्वें ॥ २७१ ॥<br>
ज्यासी गीता उपदेशी श्रीकृष्ण । त्यासी न बाणे पूर्णपण ।<br>
ऐसें बोलतां वचन । परम दूषण वाचेसी ॥ २७२ ॥<br>
ते वाचा गलितकुष्ठें झडे । तीसी विकल्पाचे पडती किडे ।<br>
ते वाचाचि समूळ उडे । 'कृष्णोक्तीं न घडे' बोध म्हणतां ॥ २७३ ॥<br>
'गीताउपदेशें पूर्णपण । नव्हे' ऐसें म्हणतां जाण ।<br>
वाग्देवता कांपे आपण । इतरांचा कोण पडिपाडू ॥ २७४ ॥<br>
गीता ऐके पाहे पढे । ज्यासी गीतास्मरण घडे ।<br>
त्यासी परिपूर्णत्व स्वयें जोडे । मा उपदेशें नातुडे परिपूर्णत्व कैसें ॥ २७५ ॥<br>
गीतार्थाचें पूर्णपण । वक्ता जाणे श्रीकृष्ण ।<br>
कां श्रोता जाणे अर्जुन । त्यासी ते खूण बाणली ॥ २७६ ॥<br>
सारांश काढूनि वेदार्था । श्रीकृष्णें प्रकट केली गीता ।<br>
जेथील अभिप्रायो पाहतां । जोडे आइता निजमोक्ष ॥ २७७ ॥<br>
परदेशी जाहला होता वेदान्त । त्यासी सहाय जाहला गीतार्थ ।<br>
तेणें बळें मतें समस्त । जिणोनि समर्थ तो झाला ॥ २७८ ॥<br>
कृष्णनिःश्वासीं जन्मले वेद । गीता श्रीकृष्णमुखें प्रगटली शुद्ध ।<br>
यालागीं गीतार्थ अगाध । धडौते वेद तेणें जाहले ॥ २७९ ॥<br>
वेदें आप्त केले तिनी वर्ण । दुरावले स्त्रीशूद्रादि जन ।<br>
न शिवेचि त्यांचे कान । हें वेदांसी न्यूनपण पैं आलें ॥ २८० ॥<br>
तें वेदाचें फेडावया उणें । गीता प्रगट केली श्रीकृष्णें ।<br>
गीतेचेनि श्रवणें पठणें । उद्धरणें समस्तीं ॥ २८१ ॥<br>
अर्जुनाचे प्रीतीकारणें । गीतार्थ प्रकाशिला श्रीकृष्णें ।<br>
ते गीतेचेनि श्रवणें पठणें । उद्धरणें जडजीवीं ॥ २८२ ॥<br>
असो अगाध गीतामहिमान । तेणें गीतार्थें तो अर्जुन ।<br>
करूनि आपुलें सांत्वन । जाहला सावधान प्रकृतिस्थ ॥ २८३ ॥</p>
<p class="shlok">
बन्धूनां नष्टगोत्राणामर्जुनः सांपरायिकम् ।<br>
हतानां कारयामास यथावदनुपूर्वशः ॥ २२ ॥</p>
<p class="ovi">
यादव निमाले कुळवंशेंसीं । गोत्रज नाहीं कर्मांतरासी ।<br>
वज्र राहिला द्वारकेसी । ते विधी अर्जुनासी करणें पडली ॥ २८४ ॥<br>
'मी पावलों निष्कर्म ब्रह्म । तो मी न करीं अंत्येष्टीकर्म' ।<br>
ऐसा ज्ञानगर्वोपक्रम । तोही सूक्ष्म भ्रम अर्जुनीं नाहीं ॥ २८५ ॥<br>
'कर्मण्यकर्म यः पश्येत्' । हा अर्जुनास बाणला पूर्णदंश ।<br>
तेणें तो अंत्येष्टीकर्मास । स्वयें सावकाश करिता जाहला ॥ २८६ ॥<br>
प्रथम ज्येष्ठांचें दहन । पाठीं कनिष्ठांचें जाण ।<br>
तैसेंचि करी पिंडदान । तिळतर्पण सर्वांचें ॥ २८७ ॥<br>
उत्तरक्रिया करूनि संपूर्ण । द्वारकेसी आला अर्जुन ।<br>
तेथेंही वर्तलें आने आन । समुद्र दारुण क्षोभला ॥ २८८ ॥</p>
<p class="shlok">
द्वारकां हरिणा त्यक्तां समुद्रोऽप्लावयत्क्षणात् ।<br>
वर्जयित्वा महाराज श्रीमद्‌भगवदालयम् ॥ २३ ॥<br>
नित्यं सन्निहितस्तत्र भगवान् मधुसूदनः ।<br>
स्मृत्याशेषशुभहरं सर्वमङ्गलम् ॥ २४ ॥</p>
<p class="ovi">
द्वारका सांडूनि गेला श्रीकृष्ण । तेथें समुद्र येऊनि आपण ।<br>
बुडविली न लागतां क्षण । पळाले जन हाहाभूत ॥ २८९ ॥<br>
द्वारका बुडविली संपूर्ण । राखिलें भगवंताचें स्थान ।<br>
जो आला पाताळींहून । कुशनिर्दळण करावया ॥ २९० ॥<br>
तें भगवंताचें स्थान । समुद्र न करीचि निमग्न ।<br>
तेथें हरीचें सन्निधान । नित्य जाण स्फुरद्रूप ॥ २९१ ॥<br>
ज्याचें करितांचि स्मरण । महापातकां निर्दळण ।<br>
सकळ मंगळाचें आयतन । तें हरीचें स्थान उरलें असे ॥ २९२ ॥<br>
ते द्वारकेमाजीं नित्यपूजा । अद्यापि होतसे गरुडध्वजा ।<br>
ऐक परीक्षिती महाराजा । तें अधोक्षजाचें स्थान ॥ २९३ ॥</p>
<p class="shlok">
स्त्रीबालवृद्धानादाय हतशेषान् धनञ्जयः ।<br>
इन्द्रप्रस्थं समावेश्य वज्रं तत्राभ्यषेचयत् ॥ २५ ॥</p>
<p class="ovi">
एवं द्वारका जालिया निमग्न । उरले बाल वृद्ध स्त्रीजन ।<br>
त्यांसी घेऊनियां अर्जुन । निघाला आपण इंद्रप्रस्था ॥ २९४ ॥<br>
यादव प्रभासापर्यंत । गेले ते निमाले समस्त ।<br>
उरले जे द्वारकेआंत । वज्रादिकांसमवेत अर्जुन निघे ॥ २९५ ॥<br>
एवं घेऊनियां समस्तांसी । पार्थ आला इंद्रप्रस्थासी ।<br>
राज्यधर यादववंशीं । तेथ वज्रासी अभिषेकी ॥ २९६ ॥<br>
अनिरुद्धाचा पुत्र वज्र । यादववंशीं राज्यधर ।<br>
अभिषेकूनि अर्जुनवीर । निघे सत्वर धर्माप्रती ॥ २९७ ॥</p>
<p class="shlok">
श्रुत्वा सुहृद्वधं राजन्नर्जुनात्ते पितामहाः ।<br>
त्वां तु वंशधरं कृत्वा जम्मुः सर्वे महापथम् ॥ २६ ॥</p>
<p class="ovi">
निजधामा गेला श्रीपती । अर्जुनें सांगतां धर्माप्रती ।<br>
तुज राज्य देऊनि परीक्षिती । लागले महापंथीं तत्काळचि ॥ २९८ ॥<br>
निजधामा गेला श्रीकृष्ण । ऐकतां कुंत्या वनीं सांडिला प्राण ।<br>
द्रौपदीसहित पांचही जण । महांपथीं जाण निघाले ॥ २९९ ॥</p>
<p class="shlok">
य एतद्देवदेवस्य विष्णोः कर्माणि जन्म च ।<br>
कीर्तयेत् श्रद्धयामर्त्यः सर्वपापैः प्रमुच्यते ॥ २७ ॥</p>
<p class="ovi">
देवाधिदेव सर्वेश्वर । त्याचे मत्स्यकूर्मादि अवतार ।<br>
जन्मकर्मादि नाना चरित्र । गाती ते पवित्र पुण्यराशी ॥ ३०० ॥<br>
तेंचि चरित्र तत्त्वतां । श्रद्धायुक्त गीतीं गातां ।<br>
प्रयागादि समस्त तीर्थां । होय पवित्रता त्याचेनि ॥ ३०१ ॥<br>
श्रद्धायुक्त हरिकीर्तन । त्याचे पवित्रतेसमान ।<br>
आन नाहीं गा पावन । तुझी आण गा परीक्षिती ॥ ३०२ ॥<br>
ते तूं 'श्रद्धा' कोण म्हणसी । जेवीं धनलोभी धनासी ।<br>
गुळीं आवडी माकोड्यांसी । तैसी कीर्तनासी निज आवडी ॥ ३०३ ॥<br>
जेवीं शिणतां काळें बहुतें । वंध्या प्रसवे एकोलतें ।<br>
ते कळवळी जैशी त्यातें । तेवीं कीर्तनातें अतिप्रीती ॥ ३०४ ॥<br>
जो कीर्तनाचेनि वैभवें । हरिचरित्र गावया सद्‌भावें ।<br>
पतंगाच्या परी ऐसें व्हावें । 'श्रद्धा' त्या नांवें कुरुराया ॥ ३०५ ॥<br>
ऐशिया श्रद्धासंपत्तीं । वर्णीतां भगवद्‌गुणकीर्ती ।<br>
श्रद्धाळुवा परम प्राप्ती । जाण निश्चितीं नृपनाथा ॥ ३०६ ॥<br>
जरी आपण परमेश्वर । स्वलीला धरी नानावतार ।<br>
तरी श्रीरामकृष्णचरित्र । अति गंभीर पावनत्वें ॥ ३०७ ॥<br>
श्रीकृष्णाची चोरी गीतीं गातां । सुवर्णस्तेया पावनता ।<br>
कृष्णव्यभिचार वर्णितां । गुरुतल्पगता हरी दोष ॥ ३०८ ॥<br>
पूतनापयःपानशोषण । हें चरित्र करितां पठण ।<br>
सुरापानादि दोष दारुण । हरती संपूर्ण विश्वासकांचे ॥ ३०९ ॥<br>
राक्षसकुळींचा रावण । परी तो जातीचा शुद्ध ब्राह्मण ।<br>
नित्य करी वेदपठण । ब्रह्मयाचा जाण तो पणतू ॥ ३१० ॥<br>
त्याचें सकुळ निर्दळण । श्रीराम करी आपण ।<br>
तें चरित्र करितां पठण । ब्रह्महत्या जाण नासती ॥ ३११ ॥<br>
धर्मसाह्यकारी श्रीकृष्ण । केलें पांडवांचें रक्षण ।<br>
त्या भारताचेनि श्रवणें जाण । निमाले ब्राह्मण वांचविले ॥ ३१२ ॥<br>
अठरा ब्रह्महत्या जनमेजयासी । अठरा पर्वें सांगोनि त्यासी ।<br>
निमाल्या उठविलें द्विजांसी । कृष्णकीर्ति ऐसी पावन ॥ ३१३ ॥<br>
ऐकतां श्रीरामकृष्णकीर्ती । महापातकें बापुडीं किती ।<br>
पायां लागती चारी मुक्ती । श्रद्धासंपत्ती कीर्ती गातां ॥ ३१४ ॥<br>
श्रद्धेचिया अतिसंपत्ती । आवडीं गातां श्रीकृष्णकीर्ती ।<br>
सहजें सायुज्यता पावती । देहस्थिती असतांही ॥ ३१५ ॥<br>
हरिकीर्तिकीर्तन ज्याच्या ठायीं । तोही वर्ततां दिसे देहीं ।<br>
परी देहीं ना तो हरिच्या ठायीं । हरि त्याचे हृदयीं अवघाचि ॥ ३१६ ॥<br>
तोही अवघा हरीभीतरीं । हरि त्या सबाह्य अभ्यंतरीं ।<br>
परीक्षिती ऐशियापरी । कीर्तिवंत संसारीं नांदती ॥ ३१७ ॥<br>
यालागीं हरिकीर्तनापरतें । सुगम साधन नाहीं एथें ।<br>
जे विनटले हरिकीर्तनातें । ते देहबंधातें नातळती ॥ ३१८ ॥<br>
कृष्णकीर्तनें उजळली स्थिती । ते मैळेना कदा कल्पांतीं ।<br>
जरी देहकर्में करिती । तरी जाहली स्थिती मैळेना ॥ ३१९ ॥<br>
आकाश पर्जन्यें नव्हे वोलें । कां रविबिंब थिल्लरजळें ।<br>
असोनियां तेणें मेळें । कदाकाळें तिंबेना ॥ ३२० ॥<br>
तेवीं हरिकीर्तिकीर्तनकल्लोळें । जयाची निष्कामदशा उजळे ।<br>
ते वर्ततां देहकर्ममेळें । देहविटाळें अलिप्त ॥ ३२१ ॥<br>
निजभक्तांचें शरीरकर्म स्वयें चालवी पुरुषोत्तम ।<br>
यालागीं भक्तांसी कर्मभ्रम । अधमोत्तम बाधीना ॥ ३२२ ॥<br>
भक्तांअभक्तांची कर्मगती । भगवंत चालवी निश्चितीं ।<br>
तेथ भक्तांची कां अलिप्तस्थिती । अभक्त कां होती अतिबद्ध ॥ ३२३ ॥<br>
करितां श्रीकृष्णकीर्तिकीर्तन । भक्तांचा निरसे देहाभिमान ।<br>
यालागीं ते अलिप्त जाण । अभक्तां बंधन अहंभावे ॥ ३२४ ॥<br>
हे दशा मागितल्या पावती । ऐसें न घडे गा परीक्षिती ।<br>
आवडीं गातां कृष्णकीर्ती । सहजें हे स्थिति ठसावे ॥ ३२५ ॥<br>
श्रीकृष्णकीर्तिकीर्तनें । बहुतांचें संसारधरणें ।<br>
उठविलें स्वयें श्रीकृष्णें । चरित्रपठणें तुष्टोनी ॥ ३२६ ॥<br>
कृष्णकीर्तिकीर्तनगोडी । अहंकाराची बांदवडी फोडी ।<br>
जीवाचें जीवबंधन तोडी । निःसीम आवडीं कीर्ति गातां ॥ ३२७ ॥<br>
एवं कृष्णकीर्तिकीर्तनें । भक्ती 'कृष्णपदवी' स्वयें घेणें ।<br>
जग उद्धरावयाकारणें । कीर्ति श्रीकृष्णें विस्तारिली ॥ ३२८ ॥<br>
जन्मापासूनि अंतपर्यंत । श्रीकृष्णचरित्र परमाद्‌भुत ।<br>
तुज म्यां सांगितले साद्यंत । परमामृत निजसार ॥ ३२९ ॥</p>
<p class="shlok">
इत्थं हरेर्भगवतो रुचिरावतार-<br>
वीर्याणि बालचरितानि च शंतमानि ।<br>
अन्यत्र चेह च श्रुतानि गृणन्मनुष्यो<br>
भक्तिं परां परमहंसगतौ लभेत ॥ २८ ॥<br>
इति श्रीमद्‌भागवते महापुराणे वैयासिक्यामष्टादशसाहस्त्र्यां <br>
पारमहंस्यां संहितायां एकादशस्कंधे एकत्रिंशोऽध्यायः ॥ ३१ ॥ <br>
॥ समाप्त एकादशस्कंधः ॥</p>
<p class="ovi">
जन्मापासून ज्ञानघन । श्रीकृष्णचरित्र अतिपावन ।<br>
ज्याचे संगतीं गोवळे जाण । अज्ञान जन उद्धरिले ॥ ३३० ॥<br>
ज्याचिया व्यभिचारसंगतीं । गोपी उद्धरल्या नेणों किती ।<br>
कृष्ण श्यामसुंदरमूर्ती । अभिलाष चित्तीं दृढ धरितां ॥ ३३१ ॥<br>
देखोनि सुंदर कृष्ण मूर्ती । गायी वेधल्या तटस्थ ठाती ।<br>
पशु उद्धरले कृष्णसंगतीं । मा गोपी नुद्धरती कैसेनि ॥ ३३२ ॥<br>
गायीगोपिकांचें नवल कोण । वृंदावनींचे तृण तरुपाषाण ।<br>
कृष्णसंगें तरले जाण । ऐसा ज्ञानघन श्रीकृष्ण ॥ ३३३ ॥<br>
विषें भरोनियां निजस्तना । पूतना घेऊं आली प्राणा ।<br>
तेही कृष्णसंगें जाणा । त्याच क्षणा उद्धरली ॥ ३३४ ॥<br>
कंसशिशुपाळादिकांसी । द्वेषेंचि तारी हृषीकेशी ।<br>
चंदन लावितां अंगासी । अंगसंगे कुब्जेसी तारिलें ॥ ३३५ ॥<br>
उन्मत्त मदें अतिमूढ । मारूं आला कुवलयापीड ।<br>
त्यासी मोक्षाचा सुरवाड । उद्धरिला सदृढ कृष्णाभिघातें ॥ ३३६ ॥<br>
अरिष्ट करूं आला श्रीकृष्णालागीं । तो अरिष्ट तारिला धरूनि शिंगीं ।<br>
अघासुरें गिळितां वेगीं । चिरोनि दो भागीं उद्धरी कृष्ण ॥ ३३७ ॥<br>
कृष्णलक्षें लावूनि टाळी । बक ध्यानस्थ यमुनाजळीं ।<br>
तोही श्रीकृष्णा सवेग गिळी । करूनि दोन फाळी तारिला कृष्णें ॥ ३३८ ॥<br>
उडवूं आला तृणावर्त । त्यासी कृष्णें भवंडिला आवर्त ।<br>
अंगसंगेंचि कृष्णनाथ । कृपावंत वैरियां ॥ ३३९ ॥<br>
गोपाळ नेले चोरचोरूं । ठकूं आला व्योमासुरु ।<br>
त्याचाही केला उद्धारु । मोक्षें उदारु श्रीकृष्ण ॥ ३४० ॥<br>
केशिया कंसाचा घोडा । श्रीकृष्णें मारूनि तारिला फुडा ।<br>
मल्ल मर्दूनि मालखडां । मोक्षाचा उघडा सुकाळ केला ॥ ३४१ ॥<br>
काळिया नाथिला विखारु । वृक्षीं उपाडिला वत्सासुरु ।<br>
भवाब्धीमाजीं श्रीकृष्ण तारूं । संगें उद्धारु जडमूढां ॥ ३४२ ॥<br>
जिंहीं खेळविला चक्रपाणी । ज्यांचे घरींचें प्याला पाणी ।<br>
ज्यांचें चोरूनि खादलें लोणी । त्याही गौळणी उद्धरिल्या ॥ ३४३ ॥<br>
रुक्मया तारिला विटंबोनी । बाण तारिला भुजा छेदोनी ।<br>
कुश तारिला निर्दळूनि । मोक्षदानी श्रीकृष्ण ॥ ३४४ ॥<br>
जे जे मिनले सोयरिके । जे कां पाहूं आले कौतुके ।<br>
ते ते तारियेले यदुनायकें । दर्शनसुखें निववूनि ॥ ३४५ ॥<br>
पांडव तारिले पक्षपातें । वैरी तारिले शस्त्रघातें ।<br>
यापरी श्रीकृष्णनाथें । उद्धरिलीं बहुतें निजसंगें ॥ ३४६ ॥<br>
वैरी तारिले द्वेषभावें । भक्त पावले भजनभावें ।<br>
गोपी तारिल्या संगानुभवें । ज्या जीवें भावें अनुसरल्या ॥ ३४७ ॥<br>
गायी तारिल्या संरक्षणेंसीं । मयूर तारिले मोरविशीं ।<br>
वृक्ष तारिलें तुरंबोनि घोसीं । तारक हृषीकेशी पूर्णब्रह्मत्वें ॥ ३४८ ॥<br>
पूर्ण ब्रह्म श्रीकृष्णावतार । ज्ञानप्राधान्य लीला विचित्र ।<br>
त्यांत परम पावन बाळचरित्र । वंद्य सर्वत्र सज्ञानां ॥ ३४९ ॥<br>
घेऊनि षड्गुणैश्वर्यसंपत्ती । अवतरली श्रीकृष्णमूर्ती ।<br>
यश-श्री-औदार्य-कीर्ती । ज्ञान-वैराग्यस्थिती अभंग ॥ ३५० ॥<br>
इतर अवतारीं अवतरण । तेथें गुप्त केले साही गुण ।<br>
कृष्णावतार ब्रह्म परिपूर्ण । पूर्ण षड्गुण प्रकाशिले ॥ ३५१ ॥<br>
यालागीं श्रीकृष्णावतारी जाण । अनवच्छिन्न साही गुण ।<br>
त्याचेनि अंगसंगे उद्धरण । सर्वांसी जाण सर्वदा ॥ ३५२ ॥<br>
उद्धरले श्रीकृष्णसंगतीं । अथवा कृष्णाचिया अतिप्रीतीं ।<br>
तरले देखतां श्रीकृष्णमूर्ती । हें नवल निश्चितीं नव्हे एथें ॥ ३५३ ॥<br>
हेचि पैं गा श्रीकृष्णकीर्ती । अत्यावडीं गातां गीतीं ।<br>
उद्धरले नेणों किती । अद्यपि उद्धरती श्रद्धाळू ॥ ३५४ ॥<br>
आवडीं गातां श्रीकृष्णकीर्तीं । कीर्तिमंतां लाभे परम भक्ती ।<br>
जीतें 'परा' ऐसें म्हणती । ते चौथी भक्ती घर रिघे ॥ ३५५ ॥<br>
आर्तजिज्ञासु-अर्थार्थी । त्यांची सहजें राहे स्थिती ।<br>
अखंड प्रकटे चौथी भक्ती । श्रीकृष्णकीर्ती स्वयें गातां ॥ ३५६ ॥<br>
आवडीं गातां श्रीकृष्णकीर्ती । सहजें होय विषयविरक्ती ।<br>
शमदमादि संपत्ती । पायां लागती सहजेंचि ॥ ३५७ ॥<br>
श्रीकृष्णकीर्तीची जपमाळी । जो अखंड जपे जिव्हामूळीं ।<br>
श्रीकृष्ण सर्वकाळीं । त्याजवळी सर्वदा ॥ ३५८ ॥<br>
आदरें जपतां श्रीकृष्णकीर्ती । श्रीकृष्ण प्रकटे सर्वभूतीं ।<br>
सहजें ठसावे चौथी भक्ती । परमात्मस्थितीसमवेत ॥ ३५९ ॥<br>
जे भक्तीमाजीं जाण । पूज्य पूजक होय श्रीकृष्ण ।<br>
मग पूजाविधिविधान । देवोचि आपण स्वयें होये ॥ ३६० ॥<br>
'अत्र गंध धूप दीप' जाण । अवघेंचि होय श्रीकृष्ण ।<br>
हें चौथे भक्तीचें लक्षण । आपणा आपण स्वयें भजे ॥ ३६१ ॥<br>
चौथे भक्तीचें विंदान । भोग्य भोक्ता होय श्रीकृष्ण ।<br>
कृष्णेंसीं वेगळेपण । भक्तां अर्धक्षण असेना ॥ ३६२ ॥<br>
ते काळीं भक्तांसी जाण । देह गेह होय श्रीकृष्ण ।<br>
जात गोत श्रीकृष्णचि आपण । संसार संपूर्ण श्रीकृष्ण होये ॥ ३६३ ॥<br>
ऐशी लाहोनि चौथी भक्ती । परमहंसाची श्रीकृष्णगती ।<br>
ते कृष्णस्वरूप स्वयें होती । श्रीकृष्णकीर्ती वर्णितां ॥ ३६४ ॥<br>
जे स्वरूपीं नाहीं च्युती । तें कृष्णस्वरूप निश्चितीं ।<br>
भक्त तद्रूप स्वयें होती । श्रीकृष्णकीर्ती वर्णितां ॥ ३६५ ॥<br>
श्रीकृष्णकीर्तीचें एकेक अक्षर । चहूं वेदांचें निजजिव्हार ।<br>
सकळ शास्त्रांचें परम सार । श्रीकृष्णचरित्र कुरुराया ॥ ३६६ ॥<br>
जे वेदांचें जन्मस्थान । सकळ शास्त्रांचें समाधान ।<br>
षड्दर्शनां बुझावण । तो आठवा श्रीकृष्ण पूर्णावतार ॥ ३६७ ॥<br>
अनंत अवतार झाले जाण । परी श्रीकृष्णावतार ज्ञानघन ।<br>
त्याचें चरित्र अतिपावन । भवबंधनच्छेदक ॥ ३६८ ॥<br>
त्या श्रीकृष्णाची कृष्णकीर्ती । आदरें आठवितां चित्तीं ।<br>
होय भवबंधनाची समाप्ती । जाण निश्चितीं नृपनाथा ॥ ३६९ ॥<br>
वैभव श्रीकृष्णकीर्तीसी । वैराग्य श्रीकृष्णकीर्तीपासीं ।<br>
श्रीकृष्णकीर्ती वसे ज्यां मानसीं । ते कळिकाळासी नागवती ॥ ३७० ॥<br>
आळसें स्मरतां कृष्णमूर्ति । सकळ पातकें भस्म होती ।<br>
श्रीकृष्णकीर्ति जे सदा गाती । त्यांसी चारी मुक्ती आंदण्या ॥ ३७१ ॥<br>
श्रीकृष्णकीर्तीचें एकेक अक्षर । निर्दळी महापातकसंभार ।<br>
मोक्ष देऊनि अतिउदार । जगदुद्धारकारक ॥ ३७२ ॥<br>
बहु अवतारीं अवतरे देवो । परी ये अवतारींचा नवलावो ।<br>
ज्ञानप्राधान्य लीला पहा हो । अगम्य अभिप्रावो ब्रह्मादि देवां ॥ ३७३ ॥<br>
जन्मापासून जो जो देहाडा । तो तो नीच नवा पवाडा ।<br>
ब्रह्मसुखाचा उघडा । केला रोकडा सुकाळ ॥ ३७४ ॥<br>
अवतारांमाजीं श्रीकृष्ण । निजनिष्टंक ब्रह्म पूर्ण ।<br>
त्याचें चरित्र ज्ञानघन । पठणें पावन जन होती ॥ ३७५ ॥<br>
ऐशी पावन कृष्णकीर्ती । पढतां वाचक उद्धरती ।<br>
श्रद्धेनें जे श्रवण करिती । तेही तरती भवसिंधु ॥ ३७६ ॥<br>
कलियुगीं जन मंदमती । त्यांसी तरावया सुगमस्थितीं ।<br>
श्रीकृष्ण पावन कीर्ती । कृपेनें निश्चितीं विस्तारली ॥ ३७७ ॥<br>
ऐसि पावन भगवत्कीर्ती । विस्तारली श्रीभागवतीं ।<br>
त्यांत दशमस्कंधाप्रती । श्रीकृष्णकीर्ती अतिगोड ॥ ३७८ ॥<br>
उपजल्या दिवसापासूनी । चढोवढी प्रतिदिनीं ।<br>
कीर्ती विस्तारी चक्रपाणी । दीनजनीं तरावया ॥ ३७९ ॥<br>
धरूनी नर-नटाचा वेष । अवतरला हृषीकेश ।<br>
तेथें नानाचरित्रविलास । दिवसेंदिवस विस्तारी ॥ ३८० ॥<br>
त्याहिमाजीं बाळचरित्र । मधुर सुंदर अतिपवित्र ।<br>
मालखडां जें केलें क्षात्र । परम पवित्र पावनत्वें ॥ ३८१ ॥<br>
जरासंध पराभवून । काळयवनातें निर्दाळून ।<br>
तें अतिविचित्र विंदान । लाघवी श्रीकृष्ण स्वयें दावी ॥ ३८२ ॥<br>
रुक्मया रणीं विटंबून । शिशुपाळादि वीर गांजून ।<br>
कृष्ण करी भीमकीहरण । ते परम पावन हरिलीला ॥ ३८३ ॥<br>
पट्टमहिषींचें वरण । भौमासुराचें निर्दळण ।<br>
पारिजाताचें हरण । पाणीग्रहण सोळासहस्रांचें ॥ ३८४ ॥<br>
समुद्रीं वसवूनि द्वारावती । निद्रा न मोडतां निश्चितीं ।<br>
मथुरा आणिली रातोरातीं । हे अभिनव कीर्ती कृष्णाची ॥ ३८५ ॥<br>
वत्सें वत्सप होऊनि आपण । आपुलें दावी पूर्णपण ।<br>
ब्रह्मदिकां न कळे जाण । अवतारी श्रीकृष्ण पूर्णांशें ॥ ३८६ ॥<br>
खाऊनि भाजीचें पान । तृप्त केले ऋषिजन ।<br>
ऐसीं चरित्रें ज्ञानप्राधान्य । परम पावन आचरला ॥ ३८७ ॥<br>
ऐसी श्रीकृष्णलीला परमाद्‌भुत । पाठकां करी परम पुनीत ।<br>
ते दशमामाजीं समस्त । कथा साद्यंत सांगितली ॥ ३८८ ॥<br>
एकादशाची नवल स्थिति । मूळापासूनि परम प्राप्ती ।<br>
ज्ञान-वैराग्य-भक्ती-मुक्ती । स्वमुखें श्रीपती संवादला ॥ ३८९ ॥<br>
प्रथमाध्यायीं वैराग्य पूर्ण । मुख्य अधिकाराचें लक्षण ।<br>
नारदवसुदेवसंवाद जाण । भूमिशोधन साधकां ॥ ३९० ॥<br>
तेथें निमिजायंतसंवादन । निर्भयाचें कोण स्थान ।<br>
उत्तम भागवत ते कोण । मायातरण कर्म ब्रह्म ॥ ३९१ ॥<br>
इत्यादि विदेहाचे नव प्रश्न । नवांचीं नवही उत्तरें पूर्ण ।<br>
तेचि नव नांगरण । क्षेत्रकर्षण अतिशुद्ध ॥ ३९२ ॥<br>
ते पंचाध्यायींच्या अंतीं । देवीं प्रार्थिला श्रीपती ।<br>
कृष्ण कुलक्षयाच्या प्रांतीं । निजधामाप्रती निघेल ॥ ३९३ ॥<br>
हें उद्धवें जाणोनि आपण । निर्वेद केला जो संपूर्ण ।<br>
तेचि कल्पनाकाशाचें निर्दळण । पालव्या छेदन विकल्पांच्या ॥ ३९४ ॥<br>
कामलोभांचे गुप्त खुंट । आडवूं लागले उद्‌भट ।<br>
ते समूळ केले सपाट । अतितिखट अनुतापें ॥ ३९५ ॥<br>
क्रोधाचिया अतिजाडी । समूळ उपडिल्या महापेडी ।<br>
शांति निवडक चोखडी । समूळ उपडी मूळेंसीं ॥ ३९६ ॥<br>
उद्धवचातकआर्तिहरण । वोळला श्रीकृष्ण कृपा-घन ।<br>
क्षेत्र वोल्हावलें सबाह्य पूर्ण । लागली संपूर्ण निजबोधवाफ ॥ ३९७ ॥<br>
तेथें पूर्णब्रह्म निजबीज । चाडें तंतु सर्व परित्यज्य ।<br>
श्रवणनळें अधोक्षज । पेरिलेंचि सहज स्वयें पेरी ॥ ३९८ ॥<br>
यदुअवधूतसंवादस्थिती । चोविसां गुरूंची उपपत्ती ।<br>
आगडु खणविला क्षेत्राप्रती । वोढाल पुढती रिघों न शके ॥ ३९९ ॥<br>
चिकभरित जाहल्या पिकातें । भोरड्या वोरबडिती तेथें ।<br>
ते दशमाध्यायीं श्रीअनंतें । उडविलीं मतें भजनगोफणा ॥ ४०० ॥<br>
अकरावे अध्यायीं जाणा । हुरडा ओंब्या आणि घोळाणा ।<br>
तिळगुळेंसीं चाखविलें सुजाणां । मुक्तलक्षणांचेनि हातें ॥ ४०१ ॥<br>
ते श्रीयेचे भोक्ते एथ । सत्संगतीं भगवद्‌भक्त ।<br>
ते बारावे अध्यायीं साद्यंत । कृपायुक्त सांगितले ॥ ४०२ ॥<br>
विषयांची विषयावस्था । बाधक नोहे साधकांच्या चित्ता ।<br>
तेचि त्रयोदशीं कथा । जाण तत्त्वतां सांगितली ॥ ४०३ ॥<br>
एवं तेराव्या अध्यायाप्रती । जाहली पिकाची पूर्ण निष्पत्ती ।<br>
तेचि हंसगीतउपपत्ती । समाधि श्रीपती सांगोनि गेला ॥ ४०४ ॥<br>
समाधीं सांठवलें जें पीक । तें कैसेनि पावती साधक ।<br>
तदर्थीं भजनपूर्वक । चौदावा देख निरूपिला ॥ ४०५ ॥<br>
पीक चढतचढतां हातीं । माझारीं ऋद्धिसिद्धी झडपोनि नेतीं ।<br>
ते सिद्धित्यागाची उपपत्ती । पंधराव्याप्रती दाविली ॥ ४०६ ॥<br>
पीक न माये त्रिजगतीं । तरी त्याच्या सांठवणा किती ।<br>
त्या षोडशाध्यायीं विभूती । उद्देशें श्रीपती दावूनि गेला ॥ ४०७ ॥<br>
क्षेत्र अधिकारी एथें जाण । चारी आश्रम चारी वर्ण ।<br>
सतरावा अठरावा निरूपण । वांटे संपूर्ण विभागिले ॥ ४०८ ॥<br>
एकूणिसाव्या अध्यायीं जाण । करूनि पिकाची संवगण ।<br>
जेणें कोंडेनि वाढले कण । तो कोंडा सांडूनि जाण कण घ्यावे ॥ ४०९ ॥<br>
ऐसे निवडिले जे शुद्ध कण । तेथें प्राप्यप्राप्तीचें लक्षण ।<br>
त्रिविधविभागनिरूपण । विसावा जाण निरूपिला ॥ ४१० ॥<br>
जे भागा आले शुद्ध कण । ते राखावे आपले आपण ।<br>
गुणदोषांचे चोरटे जाण । खळें फोडून कण नेती ॥ ४११ ॥<br>
सर्वांच्या भागा येताती कण । परी खावों न लाहती चोरा भेण ।<br>
थोर थोर नागविले जाण । यालागीं संरक्षण दृढ कीजे ॥ ४१२ ॥<br>
गुणदोषांचीं नवलकथा । मिळणीं मिळोनि आप्तता ।<br>
ठकूनि नेति सर्वस्वतां । दाणाही हातां नेदिती येवों ॥ ४१३ ॥<br>
गुणदोष आतुर्बळी । सज्ञानातें तत्काळ छळी ।<br>
जो गुणदोषांतें निर्दळी । तो महाबळी तिहीं लोकीं ॥ ४१४ ॥<br>
हे शिकवण उद्धवें ऐकतां । तो म्हणे चोरांचा प्रतिपाळिता ।<br>
तुझा वेदचि गा तत्त्वतां । गुणदोषप्रबळता त्याचेनि अंगें ॥ ४१५ ॥<br>
मुख्य चोरांचा कुरुठा । तुझा वेदचि महाखाटा ।<br>
त्यामाजीं गुणदोषाचा घरटा । नाना चेष्टा तो शिकवी ॥ ४१६ ॥<br>
एंव प्रतिपाळोनि गुणदोषांसी । वेद नागवी समस्तांसी ।<br>
एवं उद्धवें वेदांच्या शिसीं । कुडेपणासी स्थापिलें ॥ ४१७ ॥<br>
तो वेदानुवाद नव्हे कुडा । ऐसा प्रतिपदीं दिधला झाडा ।<br>
ते निरूपणीं अति चोखडा । अध्याय रोकडा एकविसावा ॥ ४१८ ॥<br>
चोर कोणे मार्गे येती । पिकलें पीक ज्या वाटां नेती ।<br>
तो मार्ग बुजावया निश्चितीं । तत्त्वसंख्याउपपत्ती बाविसावा ॥ ४१९ ॥<br>
मुख्यत्वें ज्ञानाचें संरक्षण । दृढ शांतीचें कारण ।<br>
तें भिक्षुगीतनिरूपण । स्वयें श्रीकृष्ण सांगोनि गेला ॥ ४२० ॥<br>
मुख्य चोरांचें चोरटेपण । मनापाशीं असे जाण ।<br>
तें मनोजयाचें लक्षण । भिक्षुगीतनिरूपण तेविसावा ॥ ४२१ ॥<br>
चोर जन्मती जिचे पोटीं । ते मुख्यत्वें प्रकृति खोटी ।<br>
पिकल्या पिका करूनि लुटी । लपती शेवटीं तीमाजीं ॥ ४२२ ॥<br>
आदीं निर्गुण अंतीं निर्गुण । मध्यें मिथ्या प्रकृतीसीं त्रिगुण ।<br>
हें मुख्य पिकाचें संरक्षण । केलें निरूपण चोविसावा ॥ ४२३ ॥<br>
मोकळें पीक असतां शेतीं । पशु पक्षी चोर रिघों ने शकती ।<br>
ते सहज संरक्षणउपपत्ती । निर्गुणोक्तीं पंचविसावा ॥ ४२४ ॥<br>
स्त्रीकामाची धाडी जाण । सकळ पिकासी नागवण ।<br>
पुरूरवा नागवला आपण । इतरांचा कोण पडिपाडू ॥ ४२५ ॥<br>
कामासक्ति करितां जाण । प्रमदाबंदीं पडिले पूर्ण ।<br>
त्यांसी अनुताप करी सोडवण । हें केलें निरूपण सव्विसावां ॥ ४२६ ॥<br>
निकोप पीक लागल्या हातीं । त्याची करावया निष्पत्ती ।<br>
क्रियायोगाची निजस्थिती । सत्ताविसाव्याप्रती प्रकाशिली ॥ ४२७ ॥<br>
एवं पीक भोगिलें सकळ । त्याचा परिपाक पक्वान्न सबळ ।<br>
अठ्ठाविसावा अमृतफळ । अतिरसाळ निजगोड्या ॥ ४२८ ॥<br>
मृदु मधुर अतिअरुवार । तेणें वासेंचि निवे जेवणार ।<br>
त्याचा सेवितां ग्रासमात्र । सबाह्यअभ्यंतर नित्यतृप्ती ॥ ४२९ ॥<br>
आकांक्षेसी निवाली भूक । सुखावरी लोळे तृप्तिसुख ।<br>
तो हा अठ्ठाविसावा देख । अलोकिक निजगोड्या ॥ ४३० ॥<br>
अठ्ठाविसाव्याची निजगोडी । चाखाया अतिआवडीं ।<br>
ब्रह्मादिकां अवस्था गाढी । चवी चोखडी अनुपम ॥ ४३१ ॥<br>
हें जीव्हेवीण जेवण । रसनेवीण गोडपण ।<br>
अदंताचे दांत पाडूनि पूर्ण । आपुली आपण चवी चाखें ॥ ४३२ ॥<br>
श्रीकृष्णें परवडी ऐशी । ताट केलें उद्धवासी ।<br>
एका जनार्दनचरणींची माशी । सुखें त्या रसासी स्वयें सेवी ॥ ४३३ ॥<br>
जेथ रिगमु नाहीं थोरथोरांसी । तेथें सुखेंचि रिघे माशी ।<br>
एवं धाकुटे जे होती सर्वांशीं । कृष्णरस त्यांसी सुसेव्य ॥ ४३४ ॥<br>
अगम्य योगें योगभांडार । गुह्यज्ञानें ज्ञानगंभीर ।<br>
परम सुखाचें सुखसार । अतिगंभीर अठ्ठाविसावा ॥ ४३५ ॥<br>
या जेवणीं जे धाले नर । त्यांचे तृप्तीचे सुखोद्‌गार ।<br>
तो एकूणतिसावा सधर । अतिविचित्र निरूपण ॥ ४३६ ॥<br>
एकूणतिसाव्याची स्थिती । दृढ आकळली होय हातीं ।<br>
तैं सकळ भागवताची गती । ये धांवती तयापाशीं ॥ ४३७ ॥<br>
एकूणतिसावा अध्यावो । साध्यसाधना एकात्मभावो ।<br>
निर्दळोनि अहंभावो । परमानंदें पहा हो उद्‌गार देत ॥ ४३८ ॥<br>
सकळ भोजनां मंडण । तांबूल आणि चंदन ।<br>
तो तिसावा एकतिसावा जाण । श्रीकृष्णनिर्याण निजबोधु ॥ ४३९ ॥<br>
येणें भोजनें जे नित्य तृप्त । त्यांसी ममताबाध नव्हे प्राप्त ।<br>
सकळ कुळ निर्दळूनि एथ । निजधामा निश्चित हरि गेला ॥ ४४० ॥<br>
पूर्ण ब्रह्मानुभव ज्यासी । एथवरी ममता नसावी त्यासी ।<br>
हें स्वांगें दावूनि हृषीकेशी । निजधामासी स्वयें गेला ॥ ४४१ ॥<br>
श्रीभागवत महाक्षेत्र । तेथें ब्रह्मा मुख्य बीजधर ।<br>
नारद तेथें मिरासीकर । पेरणी विचित्र तेणें केली ॥ ४४२ ॥<br>
तेथें श्रीव्यासें अतिशुद्ध । बांधारे घातले दशविध ।<br>
पीक पिकलें अगाध । स्वानंदबोध निडारे ॥ ४४३ ॥<br>
तेथ शुक बैसला सोंकारा । तेणें फोडिला हरिकथापागोरा ।<br>
पापपक्ष्यांचा थारा । उडविला पुरा निःशेष ॥ ४४४ ॥<br>
त्याची एकादशीं जाण । उद्धवें केली संवगण ।<br>
काढिले निडाराचे कण । अतिसघन कृष्णोक्तीं ॥ ४४५ ॥<br>
तेथ नानायुक्तिपडिपाडीं । उत्तमोत्तम प्रश्नपरवडी ।<br>
केलीं पक्वान्नें चोखडीं । त्यांची नीच नवी गोडी अविनाशी ॥ ४४६ ॥<br>
ते अविनाशी निजगोडी । पदोपदीं अतिचोखडी ।<br>
एकादशामाजीं रोकडी । उद्धवाचिये जोडी उपकार जगा ॥ ४४७ ॥<br>
त्या उद्धवाचे मागिले पंक्तीं । त्यक्तोदक श्रवणार्थीं ।<br>
शुकमुखें परीक्षिती । निजात्मतृप्तीं निमाला ॥ ४४८ ॥<br>
त्या समर्थाचिये पंक्तीं । भावार्थदीपिका धरोनि हातीं ।<br>
श्रीधरें दावितां पदपदार्थीं । निजात्मस्थितीं निवाला ॥ ४४९ ॥<br>
तेथ देशभाषा-पदपक्षेंसीं । एका जनार्दनकृपेची माशी ।<br>
तृप्त होय अवघ्यासरशीं । निषेध तिशी असेना ॥ ४५० ॥<br>
एका-जनार्दनी मांजर वेडें । भावार्थदीपिकाउजियेडें ।<br>
हे रस देखोनि चोखडे । ताटापुढें पैं आलें ॥ ४५१ ॥<br>
'मीयों मीयों' करितां स्मरण । कृपेनें तुष्टले सज्जन ।<br>
शेष प्रसाद देऊनि जाण । संतृप्त पूर्ण मज केलें ॥ ४५२ ॥<br>
एका जनार्दनाचें पोसणें । मी मांजर जाहलों नीचपणें ।<br>
चाटितां संतांचें शेषभाणें । म्यां तृप्ती पावणें परिपूर्ण ॥ ४५३ ॥<br>
हो कां त्या समर्थांच्या ताटीं । ब्रह्मरसें पूर्ण भरली वाटी ।<br>
ते मी अत्यंत प्रेमें चाटीं । स्वानंदपुष्टीं संतोषें ॥ ४५४ ॥<br>
जो काया मनें आणि वाचा । सद्‌भावें विनीत होय नीचा ।<br>
तोचि अधिकारी एकादशाचा । हा जनार्दनाचा उपदेश ॥ ४५५ ॥<br>
जंव जंव देहीं ज्ञानाभिमान । जंव जंव योग्यता सन्मान ।<br>
तंव तंव एकादशाचें ज्ञान । सर्वथा जाण अनोळख ॥ ४५६ ॥<br>
सर्वभूतीं भगवद्‌भजन । सद्‌भावें जंव नुपजे पूर्ण ।<br>
तंववरी एकादशाचें ज्ञान । सर्वथा जाण कळेना ॥ ४५७ ॥<br>
यापरी श्रीभागवतक्षेत्र । पीक पिकलें परम पवित्र ।<br>
तेथें सुखी होती साधक नर । ज्यांसी अत्यादर सर्वभूतीं ॥ ४५८ ॥<br>
एकादश क्षेत्र नव्हे जाण । हा चित्समुद्र परिपूर्ण ।<br>
येथें जो जैसा होय निमग्न । तो तैसाचि आपण रत्‍नें लाभे ॥ ४५९ ॥<br>
हा एकादश नव्हे निर्धारीं । जीवगजेंद्राच्या उद्धारीं ।<br>
सवेगवेगें पावला श्रीहरी । ज्ञानचक्र करीं घेऊनी ॥ ४६० ॥<br>
हेही नव्हे एकादशाची थोरी । अहं-हिरण्यकशिपू विदारी ।<br>
तो हा प्रकाटला नरहरी । भक्तकैवारी कृपापूर्ण ॥ ४६१ ॥<br>
गंगा यमुना दोनी साङ्ग । कृष्ण उद्धव उत्तम चांग ।<br>
गुप्त सरस्वती ज्ञानवोघ । त्रिवेणी-प्रयाग एकादश ॥ ४६२ ॥<br>
तेथ वैराग्य-माघमासीं जाण । श्रद्धाअरुणोदयीं नित्य स्नान ।<br>
करितां होऊनि पावन । कृष्णपदवी पूर्ण पावती ॥ ४६३ ॥<br>
हेही एकादशाची नव्हे कोटी । कृष्णउद्धवांची गुह्य गोष्टी ।<br>
हे बहुकल्प कपिलाषष्ठी । पर्वणी गोमटी निजसाधकां ॥ ४६४ ॥<br>
ते पर्वकाळीं जे निमग्न । ते तत्काळ पावती कल्याण ।<br>
बाधूं न शके जन्ममरण । ब्रह्म परिपूर्ण स्वयें होती ॥ ४६५ ॥<br>
हा एकादश नव्हे जाण । एकतिसां खणांचें वृंदावन ।<br>
एथ नित्य वसे श्रीकृष्ण । स्वानंदपूर्ण निजसत्ता ॥ ४६६ ॥<br>
एथ पंध्राशतें श्लोक । तेचि पानें अत्यंत चोख ।<br>
माजीं ज्ञानमंजरीचे घोख । अतिसुरेख शोभती ॥ ४६७ ॥<br>
तेथ जे घालिती निजजीवन । ते होती परम पावन ।<br>
स्वयें ठाकती कृष्णसदन । ब्रह्म परिपूर्ण स्वानंदें ॥ ४६८ ॥<br>
जे वंदिती मुळींच्या उदका । जे लाविती मूळमृत्तिका ।<br>
ते वंद्य होती तिहीं लोकां । नित्य निजसखा श्रीकृष्ण जोडे ॥ ४६९ ॥<br>
जे पठणरूपें जाणा । प्रत्यगावृत्ति प्रदक्षिणा ।<br>
सद्‌भावें करिती सुजाणा । ते श्रीकृष्णचरणां विनटती ॥ ४७० ॥<br>
ये कथेच्या विचित्र लीला । जे नित्य घालिती रंगमाळा ।<br>
ते नागवती कळिकाळा । सदा त्यांजवळा श्रीकृष्ण ॥ ४७१ ॥<br>
हें एकादशाचें वृंदावन । जो श्रवणें करी नित्य पूजन ।<br>
त्यासी प्रसन्न होऊनि श्रीकृष्ण । देहाभिमान निर्दळी ॥ ४७२ ॥<br>
तेथ मननाची पुष्पांजळी । जो अनुदिनीं अर्पी त्रिकाळीं ।<br>
तोही पावे हरिजवळी । निजात्ममेळीं निजनिष्ठा ॥ ४७३ ॥<br>
हें श्रीभागवत-वृंदावन । मेळवूनि संत सज्जन ।<br>
ये कथेचें करी जो व्याख्यान । तें महापूजन निरपेक्ष ॥ ४७४ ॥<br>
हें देखूनि महापूजन । संतोषे श्रीजनार्दन ।<br>
श्रोते वक्ते जे सावधन । त्यांसी निजात्मज्ञान स्वयें देत ॥ ४७५ ॥<br>
श्रवणें पठणें मननें । अर्थावबोधव्याख्यानें ।<br>
एकादशें समान देणें । जाणें तानें त्या नाहीं ॥ ४७६ ॥<br>
श्रवण मनन नव्हे पठण । तरी एकादशाचें पुस्तक जाण ।<br>
ब्राह्मणासी द्यावें दान । विवेकज्ञान तेणें उपजे ॥ ४७७ ॥<br>
एकादश द्यावें दान । करावें एकादशाचें पूजन ।<br>
करितां एकादशाचें स्मरण । पाप संपूर्ण निर्दळे ॥ ४७८ ॥<br>
एकादशसंग्रह जो करी । श्रीकृष्ण तिष्ठे त्याचे घरीं ।<br>
जो एकादशाची श्रद्धा धरी । ज्ञान त्यामाझारीं स्वयें रिघे ॥ ४७९ ॥<br>
श्लोक श्लोकार्ध पादमात्र । नित्य स्मरे ज्याचें वक्त्र ।<br>
तोही होय परम पवित्र । अतिउदार एकादश ॥ ४८० ॥<br>
अवचटें जातां कार्यांतरीं । दृष्टी पडे एकादशावरी ।<br>
तैं पातकां होय रानभरी । आपधाकें दूरी तीं पळती ॥ ४८१ ॥<br>
तो एकादश ज्याचे करीं । देव वंदिती त्यातें शिरीं ।<br>
तो निजांगें जग उद्धरी । एवढी थोरी एकादशा ॥ ४८२ ॥<br>
सकळ पुराणांमाझारीं । हा एकादश वनकेसरी ।<br>
भवगजातें विदारी । क्षणामाझारीं श्लोकार्धें ॥ ४८३ ॥<br>
'मामेकमेव शरणं' । याचि श्लोकाचें करितां पठण ।<br>
मायेचा गळा धरोनि जाण । अपधाकें पूर्ण संसार निमे ॥ ४८४ ॥<br>
'निरपेक्षं मुनिं शांतं' । हा श्लोक चढे जैं हात ।<br>
तैं सेवकां सेवी श्रीकृष्णनाथ । भवभय तेथ उरे कैंचें ॥ ४८५ ॥<br>
एकादशाचा एकेक श्लोक । होय भवबंधच्छेदक ।<br>
जेथ वक्ता यदुनायक । तेथ हा विशेख म्हणों नये ॥ ४८६ ॥<br>
श्रीभागवतामाजीं जाण । एकादश मोक्षाचें स्थान ।<br>
यालागीं श्लोकार्धमात्रें परिपूर्ण । भवबंधन निर्दळी ॥ ४८७ ॥<br>
श्रीकृष्ण वेदांचें जन्मस्थान । त्याचे मुखींचें हें निरूपण ।<br>
तेथें सकळ वेदार्थ जाण । माहेरा आपण स्वयें येती ॥ ४८८ ॥<br>
यालागीं एकादशीं वेदार्थ । माहेरीं सुखावले समस्त ।<br>
ते साधकासी परमार्थ । स्वानंद देत संपूर्ण ॥ ४८९ ॥<br>
मंथोनि वेदशास्त्रार्थ । व्यासें केलें महाभारत ।<br>
त्या भारताचा मथितार्थ । श्रीभागवत-हरिलीला ॥ ४९० ॥<br>
त्या भागवताचा सारांश । तो हा जाण एकादश ।<br>
तेथ वक्ता स्वयें हृषीकेश । परब्रह्मरस प्रबोधी ॥ ४९१ ॥<br>
भागवतामाजीं एकादश । जैसा यतींमाजीं परमहंस ।<br>
का देवांमाजीं जगन्निवास । तैसा एकादश अति वंद्य ॥ ४९२ ॥<br>
पक्ष्यांमाजीं राजहंस । रसांमाजीं सिद्धरस ।<br>
तैसा भागवतामाजीं एकादश । परम सुरस स्वानंदें ॥ ४९३ ॥<br>
तीर्थ क्षेत्र वाराणसी । पावनत्वें गंगा जैशी ।<br>
जीवोद्धारीं एकादशी । महिमा तैसी अनिर्वाच्या ॥ ४९४ ॥<br>
त्या एकादशाची टीका ॥ जनार्दनकृपा करी एका ।<br>
तो एकत्वाच्या निजसुखा । फळे भाविका सद्‌भावें ॥ ४९५ ॥<br>
धरोनि बालकाचा हातु । बाप अक्षरें स्वयें लिहिवितु ।<br>
तैसा एकादशांचा अर्थु । बोलविला परमार्थु जनार्दनें ॥ ४९६ ॥<br>
कैसा चालवावा ग्रंथ । केवीं राखावा पदपदार्थ ।<br>
ये व्युत्पत्तीची नेणें मी मात । बोलवी समर्थ जनार्दन ॥ ४९७ ॥<br>
जनार्दनें नवल केलें । मज मूर्खाहातीं ज्ञान बोलविलें ।<br>
ग्रंथीं परमार्थरूप आणिलें । वाखाणविलें एकादशा ॥ ४९८ ॥<br>
एकादशाचा पदपदार्थ । शास्त्रवक्त्यां अतिगूढार्थ ।<br>
तोही वाखाणविला परमार्थ । कृपाळु समर्थ जी जनार्दन ॥ ४९९ ॥<br>
जनार्दनें ऐसें केलें । माझें मीपण निःशेष नेलें ।<br>
मग परमार्था अर्थविलें । बोलवूनि बोलें निजसत्ता ॥ ५०० ॥<br>
खांबसूत्राचीं बाहुलीं । सूत्रधार नाचवी भलीं ।<br>
तेवीं ग्रंथार्थाची बोली । बोलविली श्रीजनार्दनें ॥ ५०१ ॥<br>
अवघा श्रीजनार्दनचि देखा । तोचि आडनांवें जाहला 'एका' ।<br>
तेणें नांवें ग्रंथ नेटका । अर्थूनि सात्त्विकां तत्त्वार्थ दावी ॥ ५०२ ॥<br>
कवित्वीं घातलें माझें नांव । शेखीं नांवाचा नुरवी ठाव ।<br>
ऐसें जनार्दनवैभव । अतिअभिनव अलोलिक ॥ ५०३ ॥<br>
ग्रंथ देखोनियां सज्ञान । म्हणती ज्ञाता एका जनार्दन ।<br>
जवळीं जाहलिया दर्शन । मूर्ख संपूर्ण मानिती ॥ ५०४ ॥<br>
एका जनार्दनाचा वृत्तांत । एक म्हणती 'भला भक्त ।<br>
एक म्हणती जीवन्मुक्त । प्रपंची निश्चित मानिती एक ॥ ५०५ ॥<br>
अहो हा एका जनार्दन । नाहीं आसन न देखे ध्यान ।<br>
मंत्र मुद्रा माळा जपन । उपासकलक्षण या नाहीं ॥ ५०६ ॥<br>
कोण मंत्र असे यासी । काय उपदेशी शिष्यांसी ।<br>
हें कळों नेदी कोणासी । भुललीं भाविकें त्यासी अतिभावार्थें ॥ ५०७ ॥<br>
नुसत्या हरिनामाचे घोष । लावूनि भुलविले येणें लोक' ।<br>
ऐसें नाना विकल्प अनेक । जनार्दन देख उपजवी स्वयें ॥ ५०८ ॥<br>
मी जेथ झाडा देऊं जायें । तें बोलणें जनार्दनचि होये ।<br>
युक्तिप्रयुक्तीचें पाहें । मीपण न राहे मजमाजीं ॥ ५०९ ॥<br>
एवं माझें मीपण समूळीं । श्रीजनार्दन स्वयें गिळी ।<br>
आतां माझी हाले जे अंगुळी । ते ते क्रिया चाळी श्रीजनार्दन ॥ ५१० ॥<br>
निमेषोन्मेषांचे संचार । श्वासोच्छ्वासांचें परिचार ।<br>
सकळ इंद्रियांचा व्यापार । चाळिता साचार श्रीजनार्दन ॥ ५११ ॥<br>
जेथ मी म्हणों जाये कविता । ते जनार्दनचि होय तत्त्वतां ।<br>
माझें मीपण धरावया पुरता । ठाव रिता नुरेचि ॥ ५१२ ॥<br>
माझें जें कां मीपण । जनार्दन जाहला आपण ।<br>
एका जनार्दना शरण । ग्रंथ संपूर्ण तेणें केला ॥ ५१३ ॥<br>
हेही बोल बोलतां जाण । खुणा वारी जनार्दन ।<br>
झाडा सूचितां संपूर्ण । वेगळेंपण अंगीं लागे ॥ ५१४ ॥<br>
आतां वेगळा अथवा एक । अवघा जनार्दन स्वयें देख ।<br>
तेणें ग्रंथार्थाचे लेख । अत्यंत चोख विस्तारिले ॥ ५१५ ॥<br>
ग्रंथ देशभाषा व्युत्पत्ती । म्हणोनि नुपेक्षावा पंडितीं ।<br>
अर्थ पहावा यथार्थीं । परमात्मस्थिती निजनिष्ठा ॥ ५१६ ॥<br>
जरी संस्कृत ग्रंथ पूर्ण । तरी देशभाषाव्याख्यान ।<br>
मा हें आयतें निरूपण । साधक सज्ञान नुपेक्षिती ॥ ५१७ ॥<br>
जे या ग्रंथा आदर करिती । अथवा जे कां उपेक्षिती ।<br>
केवळ जे कोणी निंदिती । तेही आम्हां ब्रह्ममूर्ति सद्‌गुरुरूपें ॥ ५१८ ॥<br>
हेंचि शिकविलें जनार्दनें । सर्व भूतीं मजचि पाहणें ।<br>
प्रकृतिगुणांचीं लक्षणें । सर्वथा आपणें न मानावीं ॥ ५१९ ॥<br>
शिष्याचे क्षोभ न साहवती । निंदकांची निंदा न जिरे चित्तीं ।<br>
तैं तो कोरडाचि परमार्थीं । क्षोभें निश्चितीं नागविला ॥ ५२० ॥<br>
एवं पराचे प्रकृतिगुण । पाहतां सर्वथा क्षोभे मन ।<br>
ते न पहावे आपण । सर्वभूतीं चैतन्य समत्वें पहावें ॥ ५२१ ॥<br>
येचि उपदेशीं अत्यादर । जनार्दनें केला थोर ।<br>
यावेगळा भवाब्धिपार । सज्ञान नर पावों न शके ॥ ५२२ ॥<br>
येणें निर्धारे गुरु तो गुरु । आम्हां शिष्य तोही संवादगुरु ।<br>
निंदक तो परम गुरु । निपराद सद्‌गुरु जनार्दनकृपा ॥ ५२३ ॥<br>
जनार्दनकृपा एथें । गुरूवेगळें नुरेचि रितें ।<br>
मीपणासहित सकळ भूतें । गुरुत्वा निश्चितें आणिली तेणें ॥ ५२४ ॥<br>
तेणेंचि हे ग्रंथकथा । सिद्धी पावविली परमार्था ।<br>
माझे गांठीची नव्हे योग्यता । हें जाणितलें श्रोतां ग्रंथारंभीं ॥ ५२५ ॥<br>
ग्रंथारंभ प्रतिष्ठानीं । तेथ पंचाध्यायी संपादूनि ।<br>
उत्तर ग्रंथाची करणी । आनंदवनीं विस्तारिली ॥ ५२६ ॥<br>
'अविमुक्त' 'महाश्मशान' । 'वाराणसी' 'आनंदवन' ।<br>
एकासीचि नांवें जाण । ऐका लक्षण त्याचेंही ॥ ५२७ ॥<br>
अतिशयें जेथें मुक्ती । अधमोत्तमां एकचि गति ।<br>
पुढती नाहीं पुनरावृत्ती । 'अविमुक्त' म्हणती या हेतू ॥ ५२८ ॥<br>
जे श्मशानीं सांडिल्या प्राण । प्राणी पुढें न देखे मसण ।<br>
यालागीं हें 'महाश्मशान' । अंतीं ब्रह्मज्ञान शिव सांगे ॥ ५२९ ॥<br>
मर्यादा श्वेत 'वरुणा' 'अशी' । मध्यें नांदे पंचक्रोशी ।<br>
रिगम नाहीं पातकांसी । यालागीं 'वाराणसी' म्हणीपें इतें ॥ ५३० ॥<br>
'वरुणा' पातकांतें वारी । 'अशी' महादोष संहारी ।<br>
मध्यें विश्वेश्वराची नगरी । 'वाराणसी' खरी या हेतु ॥ ५३१ ॥<br>
जें विश्वेश्वराचें क्रीडास्थान । जेथ स्वानंदें शिव क्रीडे आपण ।<br>
यालागीं तें आनंदवन । ज्यालागीं मरण अमर वांछिती ॥ ५३२ ॥<br>
जेथें जितां सदन्नें भुक्ती । मेल्यामागें अचुक मुक्ती ।<br>
यालागीं 'आनंदवन' म्हणती । पार्वतीप्रती सदाशिव सांगे ॥ ५३३ ॥<br>
तया वाराणसी मुक्तिक्षेत्रीं । मणिकर्णिकामहातीरीं ।<br>
पंचमुद्रापीठामाझारीं । एकादशावरी टीका केली ॥ ५३४ ॥<br>
ऐकतां संतोषले सज्जन । स्वानंदें तुष्टला जनार्दन ।<br>
पंचाध्यायी संपतां जाण । स्वमुखें आपण वरद वदला ॥ ५३५ ॥<br>
ग्रंथ सिद्धी पावेल यथार्थीं । येणें सज्ञानहीं सुखी होती ।<br>
मुमुक्षु परमार्थ पावती । साधक तरती भवसिंधु ॥ ५३६ ॥<br>
भाळेभोळे विषयी जन । याचें करितां श्रवण पठण ।<br>
ते हरिभक्त होती जाण । सन्मार्गी पूर्ण बहुत होती ॥ ५३७ ॥<br>
'हे टीका तरी मराठी । परी ज्ञानदानें होईल लाठी' ।<br>
ऐसी निजमुखीं बोलोनि गोठी । कृपादृष्टीं पाहिलें ॥ ५३८ ॥<br>
तेथ म्यां ही केली विनंती । 'जे ये ग्रंथीं अर्थार्थी होती ।<br>
त्यांसी ब्रह्मभावें ब्राह्मणीं भक्ती । नामीं प्रीतीं अखंड द्यावी ॥ ५३९ ॥<br>
ते न व्हावे ब्रह्मद्वेषी । निंदा नातळावी त्यांसी ।<br>
समूळ क्षय ब्रह्मद्वेषेंसीं । निंदेपासीं सकळ पापें' ॥ ५४० ॥<br>
ऐसी ऐकतां विनवण । कृपेनें तुष्टला श्रीजनार्दन ।<br>
जें जें मागितलें तें तें संपूर्ण । वरद आपण स्वयें वदला ॥ ५४१ ॥<br>
ये ग्रंथी ज्या अत्यंत भक्ती । निंदाद्वेष न रिघे त्याचे चित्तीं ।<br>
श्रीरामनामीं अतिप्रीती । सुनिश्चितीं वाढेल ॥ ५४२ ॥<br>
अविद्य सुविद्य व्युत्पत्ती । न करितां ब्राह्मणजातीं ।<br>
ब्रह्मभावें होईल भक्ती । तेणें ब्रह्मप्राप्ती अचूक ॥ ५४३ ॥<br>
नामापरता साधकां सद्‌भावो । नाहीं ब्राह्मणापरता आन देवो ।<br>
तो ये ग्रंथीं भजनभावो । नीच नवा पहा हो वाढेल ॥ ५४४ ॥<br>
ऐसें देवोनि वरदान । हृदयीं आलिंगी जनार्दन ।<br>
म्हणे ये ग्रंथीं जया भजन । त्याचें भवबंधन मी छेदीं ॥ ५४५ ॥<br>
हेही अलंकारपदवी । स्वयें जनार्दनचि वदवी ।<br>
एवं कृपा केली जनार्दनदेवीं । हे ठेवाठेवी मी नेणें ॥ ५४६ ॥<br>
थोर भाग्यें मी पुरता । पूर्ण कृपा केली समस्त श्रोतां ।<br>
समूळ सांभाळिले ग्रंथार्था । अर्थपरमार्था समसाम्यें ॥ ५४७ ॥<br>
पुढें या ग्रंथाचें व्याख्यान । जेथ होईल कथाकथन ।<br>
तेथ द्यावें अवधान । हें प्रार्थन दीनाचें ॥ ५४८ ॥<br>
हे ऐकोनि प्रार्थन । संतोषले श्रोतेसज्जन ।<br>
हे कथा आमुचें निजजीवन । जेथ व्याख्यान तेथ आम्ही ॥ ५४९ ॥<br>
ऐसे संतुष्टले श्रोतेजन । वरदें तुष्टला श्रीजनार्दन ।<br>
एका जनार्दन शरण । ग्रंथ संपूर्ण तेणें जाहला ॥ ५५० ॥<br>
वाराणसी महामुक्तिक्षेत्र । विक्रमशक 'वृष' संवत्सर ।<br>
शके सोळाशें तीसोत्तर । टीका एकाकार जनार्दनकृपा ॥ ५५१ ॥<br>
महामंगळ कार्तिकमासीं । शुक्ल पक्ष पौर्णीमेसी ।<br>
सोमवारशिवयोगेंसी । टीका एकादशी समाप्त केली ॥ ५५२ ॥<br>
स्वदेशींचा शक संवत्सर । दंडकारण्य श्रीरामक्षेत्र ।<br>
प्रतिष्ठान गोदातीर । तेथील उच्चार तो ऐका ॥ ५५३ ॥<br>
शालिवाहनशकवैभव । संख्या चौदाशें पंचाण्णव ।<br>
'श्रीमुख' संवत्सराचें नांव । टीका अपूर्व तैं जाहली ॥ ५५४ ॥<br>
एवं एकादशाची टीका । जनार्दनकृपा करी एका ।<br>
ते हे उभयदेशाआवांका । लिहिला नेटका शकसंवत्सर ॥ ५५५ ॥<br>
पंध्राशतें श्लोक सुरस । एकतीस अध्याय ज्ञानरहस्य ।<br>
स्वमुखें बोलिला हृषीकेश । एकाकी एकादश दुजेनिवीण ॥ ५५६ ॥<br>
एकादश म्हणजे एक एक । तेथ दुजेपणाचा न रिघे अंक ।<br>
तेंचि एकादश इंद्रियीं सुख । एकत्वीं अलोलिक निडारलें पूर्ण ॥ ५५७ ॥<br>
त्या एकादशाची टीका । एकरसें करी एका ।<br>
त्या एकत्वाच्या निजसुखा । फळेल साधकां जनार्दनकृपा ॥ ५५८ ॥<br>
हा ज्ञानग्रंथ चिद्रत्‍न । यथार्थ अर्थिला संपूर्ण ।<br>
माझेनि नांवें श्रीजनार्दन । ग्रंथकर्ता आपण स्वयें जाहला ॥ ५५९ ॥<br>
एका जनार्दना शरण । जनार्दना पढियें एकपण ।<br>
जेवीं कां सूर्याचे किरण । सूर्यतेजें पूर्ण निरसी तम ॥ ५६० ॥<br>
तेवीं श्रीजनार्दन तेजें जाण । प्रकाशलें एकपण ।<br>
तेणें प्रकाशें ग्रंथ संपूर्ण । जनार्दनार्पण एकपणेंसीं ॥ ५६१ ॥<br>
'जन जनार्दन एक' । जाणे तो सुटला निःशेख ।<br>
हेंचि नेणोनियां लोक । गुंतले अनेक निजात्मभ्रमें ॥ ५६२ ॥<br>
<b>इति श्रीभागवते महापुराणे परमहंससंहितायां <br>
एकादशस्कंधे श्रीकृष्णउद्धवसंवादे एकाकारटीकायां <br>
'मौसलोपाख्यानं' नाम एकत्रिंशोऽध्यायः ॥ ३१ ॥<br>
श्रीकृष्णार्पणमस्तु ॥ श्लोक २८ ॥ ओंव्य ५६२ ॥</b></p><br>

<p style="text-align:right;margin-right:30px; font-size:1.3em;"><a href="/ebh/Ad31.pdf" target="_blank">Download PDF</a></p><br><br>
 </td></tr></table></body></html>

<! तपासले ०६-०६-२०१५ ! >
<! गोपालजींच्या corrections प्रमाणे सुधारले ३१-०८-२०१५ !>