<html>
<head>
<meta http-equiv="content-type" content="text/html; charset=utf-8">
<title>सत्संगधारा - श्री एकनाथी भागवत - अध्याय अठ्ठाविसावा</title>
<link rel="stylesheet" type="text/css" href="../css/ebh.css">
</head>

<!--  any changes made here should also be effected in index.htm  and index2.htm  -->

<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">

<html dir="ltr">



<head>
	<meta http-equiv="content-type" content="text/html; charset=utf-8">

	<!-- Start css3menu.com HEAD section -->
	<link rel="stylesheet" href="../css/menu.css" type="text/css"><style>._css3m{display:none}</style>
	<!-- End css3menu.com HEAD section -->
	
<script type="text/javascript">
function showHideBhagwatGaydaLinks() {
	objDiv = document.getElementById('bhagwatGadyaLinks');
	if(objDiv.style.display == 'none') {
		objDiv.style.display = 'block';
	} else {
		objDiv.style.display = 'none';
	}
}
</script>
</head>

<table width="80%" border="0" align="center" bgcolor="#fdcf77">
<tr><td align="center">

<center><img border="0" src="../images/satsang3.jpg" width="80%" height="180"></center> 
<body style="background-color:#ecf0f1">  


<!-- Start css3menu.com BODY section -->
<ul id="css3menu1" class="topmenu">
	<li class="topfirst"><a class="pressed" href="../index-1.htm" style="height:16px;line-height:16px;">मुखपृष्ठ</a></li>
	<li class="topmenu"><a class="pressed" href="/darshan/intro-darshan.htm" style="height:16px;line-height:16px;"><span>षड्‍दर्शने</span></a>
	<div class="submenu">
	<div class="column"><ul>
		<li><a class="pressed" href="../bs/intro-bsutra.htm"><span>ब्रह्मसूत्रे</span></a>
		<div class="submenu">
		<div class="column"><ul>
			<li><a href="../bs/intro-bsutra.htm">प्रस्तावना</a></li>
			<li><a href="../bs/intro-bsutra.htm">मराठी अनुवाद</a></li>
		</ul></div></div>
</li>
		<li><a href="../stillworking.htm">न्यायशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">वैशेषिक</a></li>
		<li><a onclick="return false;" title="Not Active" class="inactiv" href="../stillworking.htm">सांख्यशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">योगशास्त्र</a></li>
		<li><a onclick="return false;" title="Not Active" class="inactiv" href="../stillworking.htm">पूर्वमीमांसा</a></li>
	</ul></div></div>
</li>
	<li class="topmenu"><a class="pressed" href="../veda/intro-veda.htm" style="height:16px;line-height:16px;"><span>आपले वेद</span></a>
	<div class="submenu">
	<div class="column"><ul>
		<li><a href="../veda/intro-veda.htm">प्रस्तावना</a></li>
		<li><a href="../rug/intro-rug.htm">ऋग्वेद</a></li>
		<li><a href="../veda/yaju-k/intro-yaju-k.htm"> कृष्ण यजुर्वेद</a></li>
		<li><a href="../veda/yaju-s/intro-yaju-s.htm"> शुक्ल यजुर्वेद</a></li>
		<li><a href="../veda/saam/intro-sa.htm">सामवेद</a></li>
		<li><a href="../veda/atharva/intro-atharva.htm">अथर्ववेद</a></li>
	</ul></div></div>
</li>
	<li class="topmenu"><a class="pressed" href="../upa/intro-upa.htm" style="height:16px;line-height:16px;"><span>आपली उपनिषदे</span></a>
	<div class="submenu">
	<div class="column"><ul>
		<li><a href="../upa/intro-upa.htm">प्रस्तावना</a></li>
		<li><a href="../upa/intro-dasho.htm">दशोपनिषदे</a></li>
		<li><a href="../upa/intro-vaishnavo.htm">वैष्णव उपनिषदे</a></li>
		<li><a href="../upa/intro-shaiva.htm">शैव उपनिषदे</a></li>
		<li><a href="../upa/intro-shakta.htm">शाक्त उपनिषदे</a></li>
		<li><a href="../upa/intro-samanya.htm">सामान्य उपनिषदे</a></li>
		<li><a href="../upa/intro-sanyasa.htm">संन्यास उपनिषदे</a></li>
		<li><a href="../upa/intro-yogo.htm">योगोपनिषदे</a></li>
		</ul></div></div>
</li>

<li class="topmenu"><a class="pressed" href="../purana/intro-purana.htm" style="height:16px;line-height:16px;"><span>आपली पुराणे</span></a>
	<div class="submenu">
	<div class="column"><ul>
		
		<li><a class="pressed" href="../bhp/intro-bhp.htm"><span>श्रीमद्‌भागवतपुराण</span></a>
		</li>
		
		<li><a class="pressed" href="../garg/intro-garg.htm"><span>श्रीगर्गसंहिता </span></a>
		</li>

		<li><a onclick="pressed" href="../vp/intro-vishnu.htm">विष्णुपुराण</a>
		</li>
		
		<li><a onclick="pressed" href="../devi/intro-devi.htm">देविपुराण</a>
		</li>
		
		<li><a onclick="pressed" href="../agni/intro-agni.htm">अग्निपुराण</a>
		</li>
		
		<li><a onclick="pressed" href="../brahmaV/intro-brahmaV.htm">ब्रह्मवैवर्तपुराण</a>
		</li>

		<li><a onclick="pressed" href="../shiva/intro-shiva.htm">शिवमहापुराण</a>
		</li>

		<li><a onclick="pressed" href="../harivamsh/intro-harivamsh.htm">हरिवंशपुराण</a>
		</li>
	</ul></div></div>
</li>

<li class="topmenu"><a class="pressed" href="../vara/ram-prastavana.htm" style="height:16px;line-height:16px;"><span>रामायण</span></a>
</li>

<li class="topmenu"><a class="pressed" href="../intro-sant.htm" style="height:16px;line-height:16px;"><span>आपले संत</span></a>
	<div class="submenu">
	<div class="column">
<ul>
		<li><a class="pressed" href="../dn/intro-dn.htm"><span>श्रीज्ञानेश्वर</span></a>
		<div class="submenu">
		<div class="column"><ul>
			<li><a href="../dn/dnya.htm">श्रीज्ञानेश्वरी</a></li>
			<li><a href="../dn/amrut.htm">अमृतानुभव</a></li>
			<li><a href="../dn/ch_pasashti.htm">चांगदेवपासष्टी</a></li>
			<li><a href="../dn/sartha_haripatha.htm">सार्थ हरिपाठ</a></li>
			<li><a href="../dn/dn_charitra.htm">श्रीज्ञानेश्वर चरित्र</a></li>
		</ul></div></div>
		</li>
		<li><a class="pressed" href="../db/intro-ramdas.htm"><span>श्रीरामदासस्वामी</span></a>
		<div class="submenu">
		<div class="column"><ul>
			<li><a href="../db/das.htm">श्रीदासबोध</a></li>
			<li><a href="../db/bheemroopi-stotre.htm">भीमरूपी स्तोत्रे</a></li>
			<li><a href="../db/karuna-stotre.htm">करुणा स्तोत्रे</a></li>
			<li><a href="../db/bara-shate.htm">बारा ओव्याशते</a></li>
			<li><a href="../db/atmaram.htm">आत्माराम</a></li>
			<li><a href="../db/atmaram-viv.htm">आत्माराम-विवरण</a></li>
			<li><a href="../db/manache.htm">मनाचे श्लोक</a></li>
			<li><a href="../db/manache-viv.htm">मनाचे श्लोक - विवरण</a></li>
			<li><a href="../db/abhang-manobodh.htm">अभंग मनोबोध</a></li>
		</ul></div></div>
		</li>

		<li><a href="../vvs/intro-vvs.htm">श्रीमुकुंद महाराज</a></li>
		
		<li><a class="pressed" href="intro-eka.htm"><span>श्रीएकनाथ महाराज</span></a>
		<div class="submenu">चतु:श्र्लोकी भागवत
		<div class="column"><ul>
			<li><a href="intro-eka.htm">श्रीएकनाथी भागवत</a></li>
			<li><a href="/ebh/bhram.htm">भावार्थ रामायण</a></li>
			<li><a href="/ebh/eka-gatha.htm">एकनाथ गाथा</a></li>
			<li><a href="/ebh/eka-chatubha.htm">चतु:श्लोकी भागवत</a></li>
			<li><a href="/ebh/shushkashtak.htm">शुष्काष्टक</a></li>
			<li><a href="/ebh/anandlahari.htm">आनंद लहरी</a></li>			
			<li><a href="/ebh/hastamalak.htm">हस्तमालक</a></li>
			<li><a href="/ebh/svatmasukh.htm">स्वात्मसुख</a></li>
			<li><a href="/ebh/haripath.htm">हरिपाठ</a></li>
		</ul></div></div>
		</li>			

		<li><a href="../namdev/intro-namdev.htm">नामदेव महाराज</a></li>
		
		<li><a href="../tuka/intro-tuka.htm">श्रीतुकाराम महाराज</a></li>

		<li><a class="pressed" href="../hansa/intro-hansa.htm"><span>श्रीहंसराजस्वामी</span></a>
		<div class="submenu">
		<div class="column">
		<ul>
			<li><a href="../hansa/aagam-parichay.htm"><span>आगमसार</span></a></li>

			<li><a href="../hansa/laghuvv-parichay.htm">लघुवाक्यवृत्ति</a></li>
			
			<li><a href="../hansa/sadachar.htm">सदाचार</a></li>
			
			<li><a href="../hansa/vedeshvari-intro.htm"><span>वेदेश्वरी</span></a></li>			
		</ul></div></div>
		</li>

		<li><a class="pressed" href="../shridhar/intro-shridhar.htm"><span>श्रीधरस्वामी(नाझरे)</span></a>
		<div class="submenu">
		<div class="column"><ul>
			<li><a href="../shridhar/pp/pp-intro.htm"><span>पांडवप्रताप</span></a></li>

			<li><a href="../shridhar/ramvijay/intro-ramvijay.htm">रामविजय</a></li>

			<li><a href="../shridhar/intro-harivijay.htm"><span>हरिविजय</span></a></li>

			<li><a href="../shridhar/intro-shivlila.htm">शिवलीलामृत</a></li>
		</ul></div></div>
		</li>

		<li><a href="../harivarada/intro-dayarnava.htm">कृष्णदयार्णव</a></li>

		<li><a class="pressed" href="../shankar/intro-shankar.htm"><span>श्रीमत् शंकराचार्य</span></a>
		<div class="submenu">
		<div class="column"><ul>
			<li><a href="../shankar/advaitanubhuti.htm">अद्वैतानुभुति</a></li>
			<li><a href="../shankar/dashashloki.htm">दशश्लोकी</a><br><br></li>
			<li><a href="../shankar/yogatara.htm">योगतारावली</a></li>
			<li><a href="../shankar/slstotra.htm">सौंदर्यलहरी</a></li>
			<li><a href="../shankar/vakyasudha.htm">वाक्यसुधा</a></li>
			<li><a href="../shankar/vmani/vmani.htm">विवेकचूडामणि</a></li>
		</ul></div></div>
		</li>

		
</ul></div></div>
</li>

<li class="topmenu"><a class="pressed" href="../shri/prastavik1.htm" target="_blank" style="height:16px;line-height:16px;"><span>श्रीब्रह्मचैतन्य</span></a>
</li>

<li><a class="pressed" href="../stotrani/intro-stotrani.htm"><span>स्तोत्राणि</span></a>
		<div class="submenu">
		<div class="column">
		<ul>
			<li><a href="../stotrani/intro-stotrani.htm"><span>प्रस्तावना</span></a></li>
			<li><a href="../stotrani/vishnu/intro-vishnu.htm"><span>श्रीविष्णुसहस्रनाम</span></a></li>	
			<li><a href="/stotrani/intro-"><span>श्रीगणेश</span></a></li>
			<li><a href="/stotrani/intro-"><span>श्रीराम</span></a></li>
			<li><a href="/stotrani/intro-"><span>श्रीकृष्ण</span></a></li>
			<li><a href="/stotrani/intro-"><span>श्रीशिव</span></a></li>
			<li><a href="/stotrani/intro-"><span>श्रीगायत्री</span></a></li>
			<li><a href="/stotrani/intro-"><span>श्रीललितात्रिपुरसुंदरी</span></a></li>
			<li><a href="/stotrani/intro-"><span>श्रीलक्ष्मी</span></a></li>		
			<li><a href="/stotrani/intro-"><span>श्रीसरस्वती</span></a></li>
			<li><a href="/stotrani/intro-"><span>श्रीदुर्गा</span></a></li>
		</ul></div></div>
</li>

<li><a class="pressed" href="/suktani/intro-suktani.htm"><span>सूक्तानि</span></a>
		<div class="submenu">
		<div class="column">
		<ul>
			<li><a href="/suktani/intro-suktani.htm"><span>प्रस्तावना</span></a></li>
			<li><a href="/suktani/intro-vishnu.htm"><span>पुरुषसूक्तम् </span></a></li>	
			<li><a href="/suktani/intro-aadimayagita.htm">श्रीसूक्तम्<span></span></a></li>
			<li><a href="/suktani/intro-avadhoot.htm"><span>नारायणसूक्तम्</span></a></li>
			<li><a href="/suktani/intro-avgita.htm"><span>विष्णुसूक्तम्</span></a></li>
			<li><a href="/suktani/intro-avgita.htm"><span>अग्निसूक्तम्</span></a></li>			
			<li><a href="/suktani/intro-ishvargita.htm"><span>नासदीयसूक्तम्</span></a></li>
			<li><a href="/suktani/intro-uddhavgita.htm"><span>नवग्रहसूक्तम्</span></a></li>
			<li><a href="/suktani/intro-ganeshgita.htm"><span>नक्षत्रसूक्तम्</span></a></li>
			<li><a href="/suktani/intro-devigita.htm"><span>हिरण्यगर्भसूक्तम्</span></a></li>		
			<li><a href="/suktani/ramagita/ramagita.htm"><span>देवीसूक्तम्</span></a></li>
			<li><a href="/suktani/shivagita/intro-shivagita.htm">दुर्गासूक्तम्<span></span></a></li>
			<li><a href="/suktani/shivagita/intro-shivagita.htm">सरस्वतीसूक्तम्<span></span></a></li>
			<li><a href="/suktani/shivagita/intro-shivagita.htm">मेधासूक्तम्<span></span></a></li>
			<li><a href="/suktani/shivagita/intro-shivagita.htm">भूसूक्तम्<span></span></a></li>			
		</ul></div></div>
		</li>

<li class="topmenu"><a class="pressed" href="../intro-misc.htm" style="height:16px;line-height:16px;"><span>संकीर्ण ग्रंथ</span></a>
	<div class="submenu">
	<div class="column"><ul>
		<li><a class="pressed" href="../gita/intro-vvg.htm"><span>विविधा गीता</span></a>
		<div class="submenu">
		<div class="column">
		<ul>
			<li><a href="../gita/intro-vvg.htm"><span>प्रस्तावना</span></a></li>
			<li><a href="../gita/intro-bg.htm"><span>भगवद्‍गीता गीता </span></a></li>	
			<li><a href="../gita/intro-aadimayagita.htm"><span>आदिमाया गीता </span></a></li>
			<li><a href="../gita/intro-avadhoot.htm"><span>अवधूत गीता </span></a></li>
			<li><a href="../gita/intro-avgita.htm"><span>अष्टावक्र गीता </span></a></li>
			<li><a href="/gita/intro-ishvargita.htm"><span>ईश्वर गीता </span></a></li>
			<li><a href="/gita/intro-uddhavgita.htm"><span>उद्धव गीता </span></a></li>
			<li><a href="../gita/intro-ganeshgita.htm"><span>गणेश गीता </span></a></li>
			<li><a href="../gita/intro-devigita.htm"><span>देविगीता </span></a></li>		
			<li><a href="../gita/ramagita/ramagita.htm"><span>रामगीता </span></a></li>
			<li><a href="../gita/shivagita/intro-shivagita.htm"><span>शिवगीता </span></a></li>
		</ul></div></div>
		</li>
		
		<li><a href="../rudra/intro-rudra.htm">रुद्रार्थ</a></li>
		<li><a href="../ss/ss-01.htm">सनत्सुजातीय</a></li>
		
		<li><a class="pressed" href="../pdashi/intro-pd.htm"><span>पंचदशी</span></a>
  		<div class="submenu">
		<div class="column"><ul>
			<li><a href="../pdashi/intro-pd.htm"><span>प्रस्तावना </span></a></li>
			<li><a href="../pdashi/pd01.htm"><span>१-तत्त्वविवेकः </span></a></li>
			<li><a href="../pdashi/pd02.htm"><span>२-भूतविवेकः </span></a></li>
			<li><a href="../pdashi/pd03.htm"><span>३-पञ्चकोषविवेकः </span></a></li>
			<li><a href="../pdashi/pd04.htm"><span>४-द्वैतविवेकः </span></a></li>
			<li><a href="../pdashi/pd05.htm"><span>५-महावाक्यविवेकः </span></a></li>
			<li><a href="../pdashi/pd06.htm"><span>६-चित्रदीपः </span></a></li>
			<li><a href="../pdashi/pd07.htm"><span>७-तृप्तिदीपः </span></a></li>
			<li><a href="../pdashi/pd08.htm"><span>८-कूटस्थ दीपः </span></a></li>
			<li><a href="../pdashi/pd09.htm"><span>९-ध्यानदीपः </span></a></li>
			<li><a href="../pdashi/pd10.htm"><span>१०-नाटक दीपः </span></a></li>
			<li><a href="../pdashi/pd11.htm"><span>११-ब्रह्मानन्दे योगानन्दः </span></a></li>
			<li><a href="../pdashi/pd12.htm"><span>१२-ब्रह्मानन्दे आत्मानन्दः</span></a></li>
			<li><a href="../pdashi/pd13.htm"><span>१३-ब्रह्मानन्दे अद्वैतानन्दः </span></a></li>
			<li><a href="../pdashi/pd14.htm"><span>१४-ब्रह्मानन्दे विद्यानन्दः </span></a></li>
			<li><a href="../pdashi/pd15.htm"><span>१५-ब्रह्मानन्दे विषयानन्दः </span></a></li>
		</ul></div></div>
		</li>

		<li><a href="../nbs/nbs.htm">नारद भक्तिसूत्रे</a></li>
		<li><a onclick="return false;" title="Not Active" class="inactiv" href="../stillworking.htm">शांडिल्य भक्तिसूत्रे</a></li>
		<li><a href="../vmani/vmani.htm"><span>विवेकचूडामणि</span></a></li>
	</ul></div></div>
</li>

<li class="topmenu"><a class="pressed" href="../shodh.htm" target="_blank" style="height:16px;line-height:16px;"><span>शब्दशोध</span></a>
	</li>

<li class="toplast"><a href="#">संपर्क</a></li>
<!--    <a href="/contact.php" style="height:16px;line-height:16px;">    -->  
</ul>

</body></td></tr></table>

<!--
<p class="_css3m"><a href="http://css3menu.com/">CSS Drop Down Menus Tutorial Css3Menu.com</a></p>
 End css3menu.com BODY section -->


</html>

<body bgcolor="#a7b0ef">
<table width="80%" border="0" align="center" bgcolor="#ccffcc">
<tr><td>

<p class="hdr1"><br>
॥ श्री एकनाथी भागवत ॥ <br>
अध्याय अठ्ठाविसावा </p><br>

<p class="ovi">
श्रीगणेशाय नमः ॥ श्रीकृष्णाय नमः ॥<br>
जय जय सद्‌गुरु परम । जय जय सद्‌गुरु पुरुषोत्तम ।<br>
जय जय सद्‌गुरु परब्रह्म । ब्रह्म ब्रह्मनामा तुझेनी ॥ १ ॥<br>
जय जय सद्‌गुरु चिदैक्यस्फूर्तीं । जय जय सद्‌गुरु चिदात्मज्योति ।<br>
जय जय सद्‌गुरु चिन्मूर्ती । मूर्तामूर्ती चिद्‌रूप ॥ २ ॥<br>
जय जय सद्‌गुरु सत्क्षेत्रा । जय जय सद्‌गुरु सत्पात्रा ।<br>
जय जय सद्‌गुरु सन्मात्रा । सदैकाक्षरा सद्‌रूपा ॥ ३ ॥<br>
जय जय सद्‌गुरु स्वनंदमान । जय जय सद्‌गुरु स्वानंदपूर्ण ।<br>
जय जय सद्‌गुरु स्वानंदघन । आनंदा गोडपण तुझेनी ॥ ४ ॥<br>
जय जय सद्‌गुरु देव‍अग्रणी । जय जय देवशिरोमणी । <br>
सकळ देव लागती चरणीं । देवचूडामणी गुरुराया ॥ ५ ॥<br>
जय जय जीवादिजीवा । जय जय शिवादिशिवा ।<br>
जय जय देवादिदेवा । जय जय अभिनवा गुरुराया ॥ ६ ॥<br>
जय जय सद्‌गुरु सुखसंपन्ना । जय जय सद्‌गुरु सुखनिधाना ।<br>
जय जय सद्‌गुरु सुखैकघना । सुखा सुखपणा तुझेनि ॥ ७ ॥<br>
तुझेनि सुखा निजसुख घडे । तुझेनि बोधा निजबोध आतुडे ।<br>
तुझेनि ब्रह्मा ब्रह्मत्व जोडे । तुझेनि पडिपाडें तूं एक ॥ ८ ॥<br>
ऐसा श्रीगुरु तूं अनंत । तुझ्या स्वरूपासी नाहीं अंत ।<br>
तो तूं हो‍ऊनि कृपायुक्त । निजस्वरूप बोधित निजभक्तां ॥ ९ ॥<br>
आपुलें निजरूप बोधून । नुरविशी देवभक्तपण ।<br>
त्याहीवरी निजभजन । अद्वयें पूर्ण करविशी ॥ १० ॥<br>
गंगा मिळोनि सागरीं । मीनली तळपे तयावरी ।<br>
तेवीं भक्त मिळोनि तुजमाझारीं । तुझें भजन करी तुझेनि ॥ ११ ॥<br>
अद्वय करितां तुझी भक्ती । तूं संतोषसी यथानिगुती ।<br>
संतोषोनि शिष्याहातीं । निजात्मसंपत्ती अर्पिशी ॥ १२ ॥<br>
अर्पूनि निजात्मभरभार । शिष्य गुरुत्वें करिशी थोर । <br>
हा अतिलाघवी चमत्कार । अतर्क्य विचार तर्केना ॥ १३ ॥<br>
जें अतर्क्य वेदशास्त्रांसी । ज्यालागीं वेद विवादिती अहर्निशीं । <br>
तें तूं क्षणार्धें बोधिसी । सच्छिष्यासी निजबोधें ॥ १४ ॥<br>
तुझ्या निजबोधाची हातवटी । पढतां वेदवेदांतकोटी । <br>
तरी अलक्ष लक्षेना दृष्टीं । सर्वार्थीं गोष्टी अगम्य ॥ १५ ॥<br>
बहुत कळलें कळलें म्हणती । नानापरीच्या युक्ति चाळिती । <br>
परी ते न कळोनि वोसणती । जेवीं शुक बोलती सुभाषितें ॥ १६ ॥<br>
यालागीं तुझी बोधकशक्ती । अगम्य सर्वाशीं सर्वार्थीं । <br>
तुझी लाधल्या कृपायुक्ती । अगम्य पावती सुगमत्वें ॥ १७ ॥<br>
जें अगम्य श्रीभागवत । त्याहीमाजींं एकादशार्थ । <br>
प्राकृत करविला यथार्थ । बाप समर्थ कृपाळू ॥ १८ ॥<br>
दधि मंथूनी समस्त । जेवीं माता काढी नवनीत । <br>
ते आयितें बाळकाहातीं देत । तैसें केलें येथ जनार्दनें ॥ १९ ॥<br>
वेदशास्त्रांचें  निजमथित । व्यासें काढिलें श्रीभागवत ।<br>
त्या भागवताचा मथितार्थ । जाण निश्चित एकादश ॥ २० ॥<br>
त्या एकादशाचें गोडपण । सर्वथा नेणें मी आपण ।<br>
तें जनार्दनें करूनि मथन । सारांश पूर्ण मज दीधला ॥ २१ ॥<br>
तो स्वभावें घालितां तोंडीं । लागली एकाद्शाची गोडी । <br>
त्या गोडपणाच्या आवडीं । टीका चढोचढीं चालिली ॥ २२ ॥<br>
यालागीं एकादशाची टीका । एकला कर्ता नव्हे एका ।<br>
एकीं एक मिळोनि देखा । ग्रंथ नेटका निर्वाळिला ॥ २३ ॥<br>
मागेंपुढें एक एका । हें एकादशाचें रूप देखा । <br>
तेणें एकपणें चालिली टीका । साह्य निजसखा जनार्दन ॥ २४ ॥<br>
जनार्दनें पैं आपुलें । एकीं एकपण दृढ केलें ।<br>
तेचि एकादशाचे अर्था आलें । एकीं मीनलें एकत्व ॥ २५ ॥<br>
जेवीं जेवणीं गोड घांस । तेवीं भागवतीं एकादश । <br>
त्याहीमाजीं अष्टाविंश । अतिसुरस साजिरा ॥ २६ ॥<br>
सर्वांगीं शिर प्रधान । तैसा अठ्ठाविसावा जाण । <br>
तेथील जें कां निरूपण । तो स्वानंद जाण सोलींव ॥ २७ ॥<br>
तो हा अठ्ठाविसावा अध्यावो । ब्रह्मसुखाचा निजनिर्वाहो ।<br>
उद्धवें न पुसतां पहा हो  । स्वयें देवाधिदेवो सांगत ॥ २८ ॥<br>
उद्धवें न करितां प्रश्न । कां सांगताहे श्रीकृष्ण ।<br>
येचि अर्थींचें निरूपण । सावधान परिसावें ॥ २९ ॥<br>
उद्धव कृष्णोक्तीं निजज्ञान । पावोनि झाला ज्ञानसंपन्न ।<br>
तेणें येऊं पाहे ज्ञानाभिमान । जाणपण अनिवार ॥ ३० ॥<br>
जग मूर्ख मी एक ज्ञाता । ऐशी वाढती जे अहंता । <br>
ते गुणदोषांची कथा । दावील सर्वथा सर्वत्र ॥ ३१ ॥<br>
जेथ गुणदोषांचें दर्शन । तेथ निःशेष मावळे ज्ञान ।<br>
येथवरी ज्ञानाभिमान । बाधक जाण साधकां ॥ ३२ ॥<br>
अभिमान बाधी सदाशिवा । तोही आणिला जीवभावा । <br>
तेथ मनुष्याचा कोण केवा । अहंत्वें जीवा मुक्तता कैंची ॥ ३३ ॥<br>
गुणदोषांचें दर्शन । जैं ईश्वर देखे आपण । <br>
तोही नाडूं पवे जाण । इतरांचा कोण पडिपाडु ॥ ३४ ॥<br>
यापरी गुणदोषदर्शन । साधकां बाधक होय पूर्ण ।<br>
यालागीं त्याचें निवारण । न करितां प्रश्न हरि सांगे ॥ ३५ ॥<br>
बाळक नेणे निजहिता । तेथ साक्षेपें प्रवर्ते माता । <br>
तेवीं उद्धवाचे निजस्वार्था । श्रीकृष्णनाथा कळवळा ॥ ३६ ॥<br>
ज्ञानाभिमानाचें बाधकपण । सर्वथा साधकां न कळे जाण ।<br>
यालागीं न करितांही प्रश्न । त्यांचे निराकरण हरि सांगे ॥ ३७ ॥<br>
उद्धव जन्मला यादववंशीं । यादव निमती ब्रह्मशापेंसीं । <br>
तेथ वांचवावया उद्धवासी । संपूर्ण ब्रह्मज्ञानासी हरि सांगे ॥ ३८ ॥<br>
जेथ देहातीत आत्मज्ञान । तेथ न बाधी शापबंधन ।<br>
हें जाणोनियां श्रीकृष्ण । पूर्ण ब्रह्मज्ञान उपदेशी ॥ ३९ ॥<br>
जेवीं साकरेवरी माशी । तेवीं श्रीकृष्णमूर्तीपाशीं । <br>
प्रीति जडली उद्धवासी । भाव एकदेशी दृढ झाला ॥ ४० ॥<br>
कृष्णापासूनि दुरी जातां । उद्धव प्राण सांडील तत्त्वतां ।<br>
ते मोडावया एकदेशी अवस्था । ब्रह्मसमता हरि सांगे ॥ ४१ ॥<br>
एकदेशी झाला भावो । तो श्रीकृष्णा नावडे पहा हो ।<br>
यालागीं देवाधिदेवो । ब्रह्मसमन्वयो स्वयें सांगे ॥ ४२ ॥<br>
उद्धव असतां कृष्णाजवळी । ब्रह्मशापें होईल होळी ।<br>
यालागीं त्यासी वनमाळी । सर्वब्रह्मसुकाळीं घालूं पाहे ॥ ४३ ॥<br>
कृष्णावेगळा उद्धव जातां । वियोग बाधीना त्याचिया चित्ता ।<br>
ऐशी पावाया सर्वगतता । उद्धव सर्वथा हरि बोधी ॥ ४४ ॥</p>
<p class="shlok">
श्रीभगवानुवाच-परस्वभावकर्माणि न प्रशंसेन्न गर्हयेत् ।<br>
विश्वमेकात्मकं पश्यन् प्रकृत्या पुरुषेण च ॥ १ ॥</p>
<p class="ovi">
जो निःशब्दाचा सोलींव शब्द । ज्याचे निश्वासें जन्मले वेद ।<br>
उद्धवहितार्थ गोविंद । ज्ञान विशुद्ध स्वयें सांगे ॥ ४५ ॥<br>
संसारीं मुख्य तिन्ही गुण । त्रिगुणांस्तव त्रिविध जन ।<br>
त्यांचें स्वाभाविक कर्म जाण । शांत दारुण आणि मिश्र ॥ ४६ ॥<br>
त्या कर्मांचें निंदास्तवन । सर्वथा न करावें आपण ।<br>
एकाचें वानितां भलेपण । इतरां कुडेपण तेणेंचि बोलें ॥ ४७ ॥<br>
पांचांमाजीं भलेपण । एकाचें वानितां आपण । <br>
इतर जे चौघेजण । ते सहजें जाण निंदिले ॥ ४८ ॥<br>
वामसव्य उभय भाग । दों नांवीं एकचि अंग । <br>
तेवीं प्रकृतिपुरुषात्मक जग । चिद्‌रूपें चांग एकत्वें ॥ ४९ ॥<br>
जग ब्रह्मरूप परिपूर्ण । यालागीं निंदा आणि स्तवन । <br>
भूतमात्राचें आपण । कदाही काळीं जाण न करावें ॥ ५० ॥<br>
सर्व भूतांच्या ठायीं । आत्माराम असे पाहीं । <br>
यालागीं निंदास्तुति कांहीं । प्राणांतीं पाहीं न करावी ॥ ५१ ॥<br>
उद्धवा निंदास्तुतीची कथा । सांडी सांडीं गा सर्वथा । <br>
तरीच पावशी परमार्थ । निजस्वार्था निजबोधें ॥ ५२ ॥<br>
सर्वभूतीं भगवद्भाव । हा ब्रह्मस्थितीचा निज निर्वाह ।<br>
यासी कदा नव्हे अपाव । ऐक तो भाव उद्धवा ॥ ५३ ॥<br>
जेथूनि येवूं पाहे अपाव । तेथें दृढ वाढल्या भगवद्भाव ।<br>
तेव्हां अपावचि होय उपाव । विघ्नासी ठाव असेना ॥ ५४ ॥<br>
हे स्थिती सांडूनियां दूरी । मी ज्ञाता हा गर्व धरी ।<br>
निंदास्तुतीच्या भरोवरी । तो अनर्थामाझारीं निमग्न ॥ ५५ ॥</p>
<p class="shlok">
परस्वभावकर्माणि यः प्रशंसति निन्दति ।<br>
स आशु भ्रश्यते स्वार्थादसत्यभिनिवेशतः ॥ २ ॥</p>
<p class="ovi">
मी एक सर्वज्ञाता पूर्ण । ऐसा धरोनि ज्ञानाभिमान ।<br>
जगाचे देखे दोषगुण । निंदी ब्राह्मण मुख्यत्वें ॥ ५६ ॥<br>
पराचें स्वाभाविक कर्म । स्वयें निंदणें हा अधर्म । <br>
हनुमंत ज्ञाता परम । त्यास वानरी कर्म सोडीना ॥ ५७ ॥<br>
नारद ज्ञातेपणें मोठा । सत्य मानला श्रेष्ठश्रेष्ठां । <br>
तोही कळिलावा कळिकांटा । स्वभावचेष्टा अनिवार ॥ ५८ ॥<br>
गरुड देवाचें वाहन । सदा तिष्ठे हात जोडून ।<br>
तोही करी सर्पभक्षण । ऐसें कर्म जाण स्वाभाविक ॥ ५९ ॥<br>
विचारतां जग त्रिगुण । गुणानुसारें कर्माचरण । <br>
तेथ पाहतां दोषगुण । दोषी जाण पाहे तो ॥ ६० ॥<br>
जगीं पहावी एकात्मता । हे ब्रह्मस्थिति गा सर्वथा ।<br>
सांडूनि गुणदोष पाहतां । तो निजात्मघाता प्रवर्ते ॥ ६१ ॥<br>
स्वभावें भेटल्या सज्जन । शोधूनि पाहे दोषगुण ।<br>
यापरी ज्ञानाभिमान । निंदास्तवन उपजवी ॥ ६२ ॥<br>
अभिमानाची जाती कैशी । अधिक खवळे सज्ञानापाशी । <br>
तो दाखवी गुणदोषांसी । निंदास्तवनासी उपजवी ॥ ६३ ॥<br>
आपुले वृत्तीसी जो समान । त्याचें अळुमाळ करी स्तवन ।<br>
न मने आपणासी ज्याचा गुण । त्यासी निंदी आपण यथेष्ट ॥ ६४ ॥<br>
निंदास्तुति उपजे जेथ । भेद क्षोभला उठे तेथ ।<br>
निःशेष निर्दाळी परमार्थ । महा अनर्थ अंगीं वाजे ॥ ६५ ॥<br>
निंदेपाठीं अनर्थ । उधार लागों नेदी तेथ । <br>
रोकडा अंगीं आदळत । निजस्वार्थघातक ॥ ६६ ॥<br>
भेद समूळ मिथ्या येथ । येचि अर्थींचा स्वप्नदृष्टांत । <br>
स्वयें सांगे श्रीकृष्णनाथ । दृढ परमार्थ साधावया ॥ ६७ ॥</p>
<p class="shlok">
तैजसे निद्रयाऽऽपन्ने पिण्डस्थो नष्टचेतनः ।<br>
मायां प्राप्नोति मृत्युं वा तद्वन्नानार्थदृक् पुमान् ॥ ३ ॥</p>
<p class="ovi">
इंद्रियें जन्मलीं रजोगुणीं । तन्मात्रा विषयो तमोगुणीं ।<br>
तीं इंद्रियें विषय सेवुनी । ठेलीं निद्रास्थानीं निश्चळ ॥ ६८  ॥<br>
जागृतीं ‘विश्व’ अभिमानी । दोनी जाती मावळोनी ।<br>
तेव्हां मिथ्या प्रपंच स्वप्नीं । ‘तैजस’ अभिमानी विस्तारी ॥ ६९ ॥<br>
स्थूल देह असे निश्चळ । स्वप्नीं मनचि केवळ । <br>
विस्तारी गा भवजाळ । लोक सकळ त्रिलोकीं ॥ ७० ॥<br>
त्या स्वप्नामाजिले सृष्टीसी जाण । उत्पत्ति स्थिति आणि निदान ।<br>
स्वयें देखतांही आपण । जन्ममरण तें मिथ्या ॥ ७१ ॥<br>
तेवीं हे अविद्या दीर्घ स्वप्न । वृथा विस्तारी अभिमान ।<br>
तेथील मिथ्या जन्ममरण । तूं ब्रह्म परिपूर्ण पूर्णत्वें ॥ ७२ ॥<br>
तुझ्या निजस्वरूपाच्या ठायीं । भेदाची तंव वार्ताही नाहीं ।<br>
तेथील शुभाशुभ कांहीं । तुज सर्वथा पाहीं स्पर्शेना ॥ ७३ ॥</p>
<p class="shlok">
किं भद्रं किमभद्रं वा द्वैतस्यावस्तुनः कियत् ।<br>
वाचोदितं तदनृतं मनसा ध्यातमेव च ॥ ४ ॥</p>
<p class="ovi">
जें जन्मलेंचि नाहीं । तें काळें गोरें सांगूं कायी । <br>
ग्रहणेवीण कांहीं  । खग्रास पाहीं दिसेना ॥ ७४ ॥<br>
उखरीं भासलें मृगजळ । तें खोल किंवा उथळ ।<br>
मधुर कीं क्षार केवळ । सांगतां विकळ विवेक ॥ ७५ ॥<br>
तेवीं मिथ्या प्रपंचाचें भान । तेथील दोष आणि गुण ।<br>
निवडिती जे सज्ञान । ते जाण निमग्न अज्ञानमाजीं ॥ ७६ ॥<br>
जेवीं आंवसेचिये रातीं । अंधारा जोखूं आंधळे येती । <br>
त्यांसी जोखितां दोंही हातीं । एकही रती तुकेना ॥ ७७ ॥<br>
तेवीं प्रपंच मिथ्यापणें । तेथ कानीं जें ऐकणें ।<br>
कां डोळां जें देखणें । रसना जें चाखणें स्पर्शणें अंगें ॥ ७८ ॥<br>
हाताचें घेणेंदेणें । पायांचें जें चालणें । <br>
वाचेचें जें बोलणें । कल्पणें मनें तें मिथ्या ॥ ७९ ॥<br>
अहंकाराचा बडिवार । चित्ताचा चिंतनप्रकार । <br>
बुद्धीचा विवेकविचार । हा समूळ व्यवहार मिथ्या तेथ ॥ ८० ॥<br>
चित्रीं जळ आणि हुताशन  । अंत्यज आणि ब्राह्मण । <br>
व्याघ्र आणि हरिण । भासतांही जाण भिंतीचि भासे ॥ ८१ ॥<br>
तेवीं हा प्रपंच द्वैतयुक्त । भासतां भासे वस्तु अद्वैत । <br>
शुभाशुभ कैचें तेथ । ब्रह्म सदोदित परिपूर्ण ॥ ८२ ॥<br>
केळीचा दिंड उकलितां । जो जो पदर तो तो रिता ।<br>
तेवीं देहादि प्रपंच विवंचितां । मिथ्या तत्त्वतां मायिक ॥ ८३ ॥<br>
मिथ्या प्रपंचाच्या ठायीं । शुभाशुभ तें लटिकें पाहीं ।<br>
सत्य वस्तु ठायींच्या ठायीं । शुभाशुभ नाही अणुमात्र ॥ ८४ ॥<br>
जो शुभाशुभ म्हणे आहे । त्याची कल्पना त्यासंमुख होये । <br>
निजकल्पनामहाभयें । जन्ममरण वाहे लटिकेंचि ॥ ८५ ॥</p>
<p class="shlok">
छाया प्रत्याह्वयाभासा ह्यसन्तोऽप्यर्थकारिणः ।<br>
एवं देहादयो भावा यच्छन्त्यामृत्युतो भयम् ॥ ५ ॥</p>
<p class="ovi">
जळीं प्रतिबिंब साच नसे । जो पाहे तो बिंबला दिसे ।<br>
मिथ्या प्रपंचाचें रूप तैसें । निजकल्पनावशें भासत ॥ ८६ ॥<br>
तें प्रतिबिंब पाहोनि डोळां । मी म्हणोनि लाविजे टिळा ।<br>
तेवीं देहाभिमानाचा सोहळा । जीवाच्या कपाळा आदळे ॥ ८७ ॥<br>
कां आपुलीचि उत्तरें । पडिसादें होतीं प्रत्युत्तरें । <br>
तें मिथ्याचि परी साचोकारें । श्रवणीं अक्षरें उमटती ॥ ८८ ॥<br>
निश्चळ दोराचें निजरूप । भ्रमें भासला प्रचंड सर्प । <br>
तो मिथ्या परी भयकंप । महाखटाटोप उपजवी ॥ ८९ ॥<br>
यापरी असंत देहादिक । देहाभिमानें जीवासी देख । <br>
जन्ममरणावर्त अनेक । आकल्प दुःख भोगवी ॥ ९० ॥<br>
‘आत्म्यापासोनि देहादि भेद । उपजला हें बोलें वेद ।<br>
वेदरूपें तूं प्रसिद्ध । मिथ्या वेदवाद घडे केवीं’ ॥ ९१ ॥<br>
ऐसा उद्धवाचा आवांका । वेदवादाची आशंका । <br>
समूळ कळली यदुनायका । तेंचि उत्तर देखा देतसे ॥ ९२ ॥</p>
<p class="shlok">
आत्मैव तदिदं विश्वं सृज्यते सृजति प्रभुः ।<br>
त्रायते त्राति विश्वात्मा ह्रियते हरतीश्वरः ॥ ६ ॥<br>
तस्मान्नह्यात्मनोऽन्यस्मदन्यो भावो निरूपितः ।<br>
निरूपितेयं त्रिविधा निर्मूला भातिरात्मनि ।</p>
<p class="ovi">
प्रपंच प्रत्यक्ष विद्यमान । तेणें भेदयुक्त झालें मन ।<br>
तेथ बोधी माझें वेदवचन । प्रपंच अभिन्न निजात्मता ॥ ९३ ॥<br>
मूळीं ऊंसचि बीजीं विरुढे । तो ऊंसपणें कांडा चढे ।<br>
तेवीं प्रपंच वस्तुयोगें वाढे । वाडेंकोडें तद्‌रूप ॥ ९४ ॥<br>
जैसें सोनियाचें झालें लेणें । तें वर्तत सोनेपणें ।<br>
लेणें मोडलियाही सोनें । सोनेंपणें स्वतःसिद्ध ॥ ९५ ॥<br>
तिळाची पुतळी केली । ते तिळावयवीं शोभे आली । <br>
ते मोडितां न मोडितां भली । असे संचली तिळरूप ॥ ९६ ॥<br>
तेवीं उत्पत्ति स्थिति निदान । प्रपंचासी होता जाण ।<br>
तेथ आदि मध्य अवसान । वस्तु परिपूर्ण संचली ॥ ९७ ॥<br>
जें एथ भासलें चराचर । तें मी आत्माचि साचार । <br>
मजवेगळा जगासी थार । अणुमात्र असेना ॥ ९८ ॥<br>
एवं सृज्य आणि सृजिता । पाल्य आणि प्रतिपाळिता । <br>
संहार आणि संहर्ता । मी एकात्मता भगवंत ॥ ९९ ॥<br>
एथ उत्पत्ति स्थिति निधन । त्रिविधरूपें प्रपंच भिन्न । <br>
या सर्वांसी मी अधिष्ठान । मजवेगळें जाण असेना ॥ १०० ॥<br>
प्रपंच मजवरी आभासे । परी मी प्रपंचामाजीं नसें । <br>
जेवीं मृगजळाचेनि रसें । सूर्य काळवशें भिजेना ॥ १०१ ॥<br>
त्रिविध प्रपंचाचें जाळ । मजवरी दिसे हें निर्मूळ ।<br>
जेवीं गगन भासे सुनीळ । परी तेथ अळुमाळ नीळिमा नाहीं ॥ १०२ ॥<br>
‘जग प्रत्यक्ष डोळां दिसे । तें तूं निर्मूळ म्हणसी कैसे’ ।<br>
हे आशंका मानिसी मानसें । ऐक अनायासें तो बोध ॥ १०३ ॥</p>
<p class="shlok">
इदं गुणमयं विद्धि त्रिविधं मायया कृतम् ॥ ७ ॥<br>
एतद्विद्वान्मदुदितं ज्ञानविज्ञाननैपुणम् ।<br>
न निन्दति न च स्तौति लोके चरति सूर्यवत् ॥ ८ ॥</p>
<p class="ovi">
अध्यात्म अधिदैव अधिभूत । हें त्रिविध जग मायाकृत ।<br>
नसतें मजमाजीं आभासत । जाण निश्चित त्रिगुणात्मक ॥ १०४ ॥<br>
उद्धवा चिथ्या म्हणोनि तूं एथ । झणें होशी उपेक्षायुक्त ।<br>
येणें मद्वाक्यें साधुसंत । ज्ञानविज्ञानार्थ पावले ॥ १०५ ॥<br>
प्रपंचाचें मिथ्या भान । तेंचि ज्ञानांचे मुख्य ज्ञान । <br>
येणें ज्ञानें जो सज्ञान । तोचि समान सर्वांभूतीं ॥ १०६ ॥<br>
यालागीं हूतांचे गुणागुण । कदा न वदे निंदास्तवन ।<br>
सूर्याचे परी जाण । विचरे आपण समसाम्यें ॥ १०७ ॥<br>
बदरिकाश्रम उत्तरदेशीं । सेतुबंध दक्षिणेसी ।<br>
सूर्य संमुख सर्वांसी । विमुखता त्यासी असेना ॥ १०८ ॥<br>
सूर्य संमुख पूर्वेच्यांसी । तोचि विमुख पश्चिमेच्यांसी । <br>
नाहीं तेवीं मी सर्वत्र सर्वांसी । विमुखता मजसी असेना ॥ १०९ ॥<br>
सामर्थें तम दवडूनि जाण । भूतांसी सूर्य भेटे आपण ।<br>
तेविं जगाचे दवडूनि दोषगुण । साधुसज्जन विचरती ॥ ११० ॥<br>
जें हें बोलिलें ज्ञानलक्षण । तेंचि सिद्धांचें पूर्णपण ।<br>
मुमुक्षीं हें अनुसंधान । सावधान साधावें ॥ १११ ॥<br>
हेंचि पाविजे जिजज्ञान । तेचि अर्थींचें साधन ।<br>
उद्धवालागीं श्रीकृष्ण । स्वमुखें आपण सांगत ॥ ११२ ॥</p>
<p class="shlok">
प्रत्यक्षेणानुमानेन निगमेनात्मसंविदा ।<br>
आद्यन्तवदसञ्ज्ञात्वा निःसङ्गो विचरेदिह ॥ ९ ॥</p>
<p class="ovi">
जे जन्मोनि नाशवंत । ते सर्वही जाण असंत ।<br>
आसक्ति सांडोनियां तेथ । उदास विरक्त वर्तावें ॥ ११३ ॥<br>
सटवल्याचें बारसें । कोणी न करिती उल्हासें ।<br>
नश्वर देह वाढतां तैसें । मूर्ख मानसे सुखावती ॥ ११४ ॥<br>
उत्पत्तिविनाशलक्षण । त्याचें देव सांगतो प्रमाण ।<br>
नित्य भूतांचें जन्ममरण । देखिजे आपण ‘प्रत्यक्ष’ ॥ ११५ ॥<br>
‘अनुमान’ करितां साचार । जें जें देखिजे साकार । <br>
मेरुपृथ्व्यादि आकार । होती नश्वर प्रळयांतीं ॥ ११६ ॥<br>
येचि अर्थीं वेदोक्ती । नाशवंत अष्टधा प्रकृति ।<br>
जीवभाव नासे गा प्रांतीं । गर्जती श्रुती येणें अर्थें ॥ ११७ ॥<br>
एथ आपुलाही अनुभव असे । जड विकारी तें तें नासे । <br>
हें कळत असे गा आपैसें । जग अनायासें नश्वर ॥ ११८ ॥<br>
वडील निमाले देखती । पुत्रपौत्र स्वयें संस्कारिती । <br>
तरी स्वमृत्यूची चिंता न करिती । पडली भ्रांती देहलोभें ॥ ११९ ॥<br>
पुत्र पितरां पिंडदान देती । उत्तम गति त्यांची चिंतिती ।<br>
आपुली गति न विचारितीं । नश्वर आसक्ती देहलोभें ॥ १२० ॥<br>
आत्मा केवल प्रकाशघन । प्रपंच जड मूढ अज्ञान । <br>
हें ऐकोनि उद्धवें आपण । देवासी प्रश्न पूसतु ॥ १२१ ॥</p>
<p class="shlok">
उद्धव उवाच-<br>
नैवात्मनो न देहस्य संसृतिर्द्रष्ट्टदृश्ययोः ।<br>
अनात्मस्वदृशोरीश कस्य स्यादुपलभ्यते ॥ १० ॥</p>
<p class="ovi">
आत्मा नित्यमुक्त चिद्घन । त्यासी न घडे भवबंधन । <br>
देह जड मूढ अज्ञान । त्यासी संसार जाण घडेना ॥ १२२ ॥<br>
एथ भवबंधन हृषीकेशी । सांग पां बाधक कोणासी । <br>
जरी तूं संसार नाहीं म्हणसी । तो प्रत्यक्ष जगासी जडलासे ॥ १२३ ॥<br>
आत्म्यासी विचारितां जाण । भवबंधा न दिसे स्थान ।<br>
येचि अर्थींचें न घडतेपण । उद्धव आपण सांगत ॥ १२४ ॥</p>
<p class="shlok">
आत्माव्ययोऽगुणः शुद्धः स्वयंज्योतिरनावृतः ।<br>
अग्निवद्दारुवदचिद्देहः कस्येह संसृतिः ॥ ११ ॥</p>
<p class="ovi">
आत्मा चिद्‌रूप अविनाशी । गुण निर्गुण नातळे ज्यासी ।<br>
कर्माकर्मपापपुण्यासी । ठाव त्यापाशीं असेना ॥ १२५ ॥<br>
परादिवाचा नव्हे उच्चार । यालागीं म्हणीपें ‘परात्पर’ ।<br>
प्रकृतिगुणीं अविकार । प्रकृतिपर परमात्मा ॥ १२६ ॥<br>
जयाच्या स्वप्रकाशदीप्तीं । रविचंद्रादि प्रकाशती ।<br>
प्रकाशें प्रकाशे त्रिजगती । तेजोमूर्ती परमात्मा ॥ १२७ ॥<br>
ऐशिया आत्म्याच्या ठायीं । भवबंधन न लगे कांहीं ।<br>
सूर्य बुडे मृगजळाच्या डोहीं । तैं आत्म्यासी पाहीं भवबंध ॥ १२८ ॥<br>
खद्योततेजें सूर्य जळे । बागुलाभेणें काळ पळे । <br>
मुंगीचेनि पांखबळें । जैं उडे सगळें आकाश ॥ १२९ ॥<br>
वारा आडखुळीला आडीं पडे । जैं थिल्लरामाजीं मेरु बुडे ।<br>
तरी भवबंध आत्म्याकडे । सर्वथा न घडे गोविंदा ॥ १३० ॥<br>
देहाकडे भवबंधन । मूर्खही न मानिति जाण । <br>
देह जड मूढ अज्ञान । त्यासी भवबंधन कदा न घडे ॥ १३१ ॥<br>
जैं दगडाचें पोट दुखे । कोरडें काष्ठ चरफडी भुकें ।<br>
तैं देहाकडे यथासुखें । भवबंध हरिखे लागता ॥ १३२ ॥<br>
जैं डोंगरासी तरळ भरे । मृत्तिका नाहाणालागीं झुरे ।<br>
कोळसेनि काळें होय अंधारें । तैं भवबंधभारें देह दाटे ॥ १३३ ॥<br>
म्हणसी देहात्मसंगतीं । घडे भवबंधाची प्राप्ती । <br>
विचारितां तेही अर्थीं । न घडे श्रीपति तें ऐक ॥ १३४ ॥<br>
आत्मास्वप्रकाश महावन्ही । देह तो जड मूढ काष्ठस्थानीं । <br>
तो मिळतां आत्ममिळणीं । सांडी जाळूनि तत्काळ ॥ १३५ ॥<br>
जैं अग्निमाजीं संवादें । कापूर आठ प्रहर नांदे । <br>
तैं देहात्मनिजसंबंधें । देह भवबंधें नांदता ॥ १३६ ॥<br>
म्हणसी काष्ठामाजीं अग्नि असे । परी तो काष्ठचि हो‍ऊनि नसे ।<br>
मथूनि काढिल्या निजप्रकाशें । जाळी अनायासें काष्ठतें ॥ १३७ ॥<br>
तेवीं आत्मा देहामाजीं असे । परी तो देहचि हो‍ऊनि नसे ।<br>
देहप्रकाशक चिदंशे । भवबंधपिसें त्या न घडे ॥ १३८ ॥ आशंका ॥<br>
म्हणशी ‘आत्म्याचे निजसंगतीं । जैं कळोनि जाय भूतव्यक्ती । <br>
तैं भूतांची वर्तती स्थिती । कैशा रीतीं’ तें ऐक ॥ १३९ ॥<br>
छायामंडपीं दीप प्रकाशी ॥ नाचवी कागदांच्या बाहुल्यासी ।<br>
तेच लावितां दीपासी । जाळी अनायासीं त्या व्यक्तीं ॥ १४० ॥<br>
तेवीं आत्म्याचे स्वसत्ताशक्तीं । भूतें दैवयोगें वर्तती । <br>
स्वयंभू झाल्या आत्मस्थिती । भूतव्यक्ती उरेना ॥ १४१ ॥<br>
करितां आत्म्याचें अनुसंधान । संसाराचें नुरे भान । <br>
तेथ भूताकृति भिन्नभिन्न । कैंच्या जाण अतिबद्ध ॥ १४२ ॥<br>
यापरी भवबंधन । मज पाहतां मिथ्या जाण ।<br>
भवबंधालागीं स्थान । नेमस्त जाण असेना ॥ १४३ ॥<br>
आत्म्याच्या ठायीं ना देहीं । उभयसंबंधींही नाहीं । <br>
भवबंध मिथ्या पाहीं । त्यासी ठावो कोठेंही असेना ॥ १४४ ॥<br>
कोपों नको श्रीकृष्णनाथा । माझेनि निजनिर्धारे पाहतां ।<br>
भवबंध मिथ्या तत्त्वतां । निश्चयें चित्ता मानलें ॥ १४५ ॥<br>
ऐकोनि उद्धवाचें वचन । हरिखें वोसंडला श्रीकृष्ण ।<br>
माझा उद्धव झाला सज्ञान । निजात्मखूण पावला ॥ १४६ ॥<br>
सत्य मिथ्या भवबंधन । ऐकोनि उद्धवाचें वचन ।<br>
परमानंदें डोले श्रीकृष्ण । जीवें निंबलोण करूं पाहे ॥ १४७ ॥<br>
आत्म्यास भवबंध नाहीं । शेखींन दिसे देहाच्या ठायीं ।<br>
हा विवेक नेणिजे जिंहीं । त्यासी भवबंध पाहीं हरि सांगे ॥ १४८ ॥</p>
<p class="shlok">
श्रीभगवानुवाच-<br>
यावद्देहेन्द्रियप्राणैः आत्मनः सन्निकर्षणम् ।<br>
संसार फलवांस्तावद् अपार्थोऽप्यविवेकिनः ॥ १२ ॥</p>
<p class="ovi">
जो वर्णाश्रमांहीपरता । जो बंधमोक्षां अलिप्तता ।<br>
जो देहद्वंद्वा नातळता । तो उद्धवहितार्था हरि बोले ॥ १४९ ॥<br>
मी कृश स्थूळ गौर श्याम । हे देहाचे ‘देहधर्म’ । <br>
मी काणा मुका बहिरा परम । हे ‘इंद्रियधर्म’ इंद्रियांचे ॥ १५० ॥<br>
क्षुधातृषादि अनुक्रम । हा प्रणांचा ‘प्राणधर्म’ ।<br>
कामक्रोधलोभादि संभ्रम । हा ‘मनोधर्म’ मनाचा ॥ १५१ ॥<br>
सत्त्वगुणाची ‘जागृती’ । रजोगुणें ‘स्वप्नस्फूर्ती’ ।<br>
तमोगुणें जाड्य ‘सुषुप्ती’ । जाण निश्चितीं देहयोगें ॥ १५२ ॥<br>
देहासी येतां मरण । ‘मी मेलों’ म्हणे तो आपण ।<br>
देहासी जन्म होतां जाण । जन्मलेपण स्वयें मानीं ॥ १५३ ॥<br>
इंद्रिये विषयो सेविती । ते म्यां सेविले मानी निश्चितीं ।<br>
स्वर्गनरकभोगप्राप्ती । सत्य मानिती देहात्मता ॥ १५४ ॥<br>
अन्न आकांक्षी प्राण । त्यातें भक्षी हुताशन ।<br>
तत्साक्षी चिदात्मा आपण । म्हणे म्यां अन्न भक्षिलें ॥ १५५ ॥<br>
हे अवघे माझे धर्मं । ऐसा आत्म्यासी जंव दृढ भ्रम । <br>
तंव मिथ्याचि अतिदुर्गम । संसार विषम भ्रमें भोगी ॥ १५६ ॥<br>
त्या भोगाचें फळ गहन । अविश्रम जन्ममरण ।<br>
स्वर्गनरक पापपुण्य । भ्रमें आपण सत्य मानी ॥ १५७ ॥<br>
संसार मूळीं निर्मूळ । तोही भ्रमफळें सदाफळ ।<br>
जो कां अविवेक्यां अतिप्रबळ । सर्वकाळ फळलासे ॥ १५८ ॥<br>
जेथ सत्य अर्थं नाहीं । तो ‘अनर्थ’ म्हणिजे पाहीं । <br>
त्याचा फळभोग तोही । बाळबागुलन्यायीं भोगावा ॥ १५९ ॥ आशंका ॥<br>
‘गगनकमळांची माळा । जैं वंध्यापुत्र घाली गळां ।<br>
तैं संसारभोगाचा सोहळा । आत्म्याच्या जवळां देखिजे ॥ १६० ॥<br>
ऐसें न घडतें केवीं घडे’ । तेचि अर्थींचें वाडेंकोडें ।<br>
श्रीकृष्ण उद्धवापुढें । निजनिवाडें सांगत ॥ १६१ ॥</p>
<p class="shlok">
अर्थे ह्यविद्यमानेऽपि संसृतिर्न निवर्तते ।<br>
ध्यायतो विषयानस्य स्वप्नेऽनर्थागमो यथा ॥ १३ ॥</p>
<p class="ovi">
सत्यार्थ नसतांही संसार । निवर्तेना अतिदुर्धर ।<br>
येचि अर्थींचा विचार । निजनिर्धार अवधारीं ॥ १६२ ॥<br>
वंध्यापुत्राचिया ऐसें । संसारा सत्यपण नसे ।<br>
सत्य म्हणों तरी हा नासे । काळवशें सहजेंचि ॥ १६३ ॥<br>
संसार जैं सत्य होता । तैं ब्रह्मज्ञानेंही न नासता ।<br>
हा संतासंत नये म्हणतां । अनिर्वाच्या कथा पैं याची ॥ १६४ ॥<br>
अविचारितां याचें कोड । अविवेकें हा अतिगोड ।<br>
विषयध्यानें वाढे रूढ । संकल्प सदृढ मूळ याचें ॥ १६५ ॥<br>
हा नसतचि परी आभासे । निद्रिता स्वप्नीं अनर्थपिसें ।<br>
तेवीं संसार मायावशें । विषय आभासें भोगवी ॥ १६६ ॥<br>
जंव जंव विषयसेवन । तंव तंव वाढे विषयध्यान ।<br>
विषयध्यासें भवबंधन । सदृढ जाण उद्धवा ॥ १६७ ॥<br>
विषयसेवनें भवबंधन । जीवासी झालें दृढ पूर्ण ।<br>
तैं जीवन्मुक्तासी विषयभान । दैवयोगें जाण दिसताहे ॥ १६८ ॥<br>
‘जीवन्मुक्तासी विषयप्राप्ती । तेणें बुडाली त्याची मुक्ती’ ।<br>
ऐशी आशंका न धरीं चित्तीं । तेंचि श्रीपति विशद सांगे ॥ १६९ ॥</p>
<p class="shlok">
यथा ह्यप्रतिबुद्धस्य प्रस्वापो बह्वनर्थभृत् ।<br>
स एव प्रतिबुद्धस्य न वै मोहाय कल्पते ॥ १४ ॥</p>
<p class="ovi">
सज्ञान आणि अज्ञान । यांसी जें विषयसेवन ।<br>
त्यांचा अनुभव भिन्नभिन्न । तेंही लक्षण अवधारीं ॥ १७० ॥<br>
जेवीं स्वप्नींची विषयप्राप्ती । स्वप्नस्थ साचचि मानती ।<br>
तेचि विषय जागृतीं स्फुरती । परी सत्यप्रतीति त्यां नाहीं ॥ १७१ ॥<br>
तेवीं अज्ञानां विषयसेवन । तेणें विषयासक्त होय मन ।<br>
तेंचि मुक्तांप्रति विषय जाण । मिथ्या दर्शन विषयांचें ॥ १७२ ॥<br>
नटनाट्य-लोकाचारीं । संपादी स्त्रीपुरुषव्यवहारीं । <br>
मुक्तासी तैशी परी । गृहदारीं नांदता ॥ १७३ ॥<br>
कां लेंकरांच्या खेळाप्रती । तुळसीदळें घेऊनि हातीं ।<br>
वडे मांडे क्षीर तूप म्हणती । एकीं कल्पिती अनेकत्व ॥ १७४ ॥<br>
तेवीं जीवन्मुक्तांसी देख । जगीं विषयो अवघा एक ।<br>
त्यासी नानात्वें भाविती लोक । परी तो अनेक देखेना ॥ १७५ ॥<br>
दृढ धरोनि देहाभिमान । ‘मी माझें’ जें विषयस्फुरण । <br>
तेंच भवबंधाचें कारण । विशद श्रीकृष्ण सांगत ॥ १७६ ॥</p>
<p class="shlok">
शोकहर्षभयक्रोधलोभमोहस्पृहादयः ।<br>
अहंकारस्य दृश्यन्ते जन्ममृत्युश्च नात्मनः ॥ १५ ॥</p>
<p class="ovi">
देहाभिमानाचें पोटीं । अनेक दुःखांचिया कोटी ।<br>
त्यांची संकळितें गुणगोठी । कृष्ण जगजेठी सांगत ॥ १७७ ॥<br>
देहाभिमानाचें कार्य एथ । अद्वैतीं वाढवी द्वैत ।<br>
इष्टानिष्टीं समस्त । जग व्याप्त तेणें कीजे ॥ १७८ ॥<br>
नश्वरा इष्टाचा नाश देख । तेणें देह‍अहंता मानी दुःख । <br>
या नांव गा ‘शोक’ । सकळही लोक मानिती ॥ १७९ ॥<br>
नश्वर विषयांची प्राप्ती । तेथें आल्हाद उपजे चित्तीं ।<br>
त्या नांव ‘हर्ष’ म्हणती । जाण निश्चितीं उद्धवा ॥ १८० ॥<br>
बळी  मिळोनि समर्थ । आप्त विषयो विभांडूं पाहात ।<br>
तेणे कासावीस होय चित्त । ‘भय’ निश्चित या नांव ॥ १८१ ॥<br>
आप्तकामाचें अवरोधन । ज्याचेनि अणुमात्र होय जाण ।<br>
त्याचें करूं धांवे हनन । ‘क्रोध’ संपूर्ण त्या नांव ॥ १८२ ॥<br>
गांठी झाल्याही धनकोडी । कवडी वेंचितां प्राण सोडी । <br>
या नांव ‘लोभाची’ बेडी । कृपण-परवडी पुरुषाची ॥ १८३ ॥<br>
कर्माकर्म हिताहित । इष्टानिष्ट नाठवी चित्त ।<br>
विवेकशून्य स्तब्धता प्राप्त । ‘मोह’ निश्चित या नांव ॥ १८४ ॥<br>
नित्य करितां विषयसेवन । मनीं विषय‍इच्छा गहन ।<br>
अखंड विषयांचें ध्यान । ‘स्पृहा’ जाण ती नांव ॥ १८५ ॥<br>
इत्यादि हे नाना गुण । अथवा कां जन्ममरण ।<br>
आत्म्यासी संबंध नाहीं जाण । हें देहाभिमान स्वयें भोगी ॥ १८६ ॥<br>
जागृति आणि देखिजे स्वप्न । तेथ वसे देहाभिमान ।<br>
ते ठायीं हे दिसती गुण । सुषुप्तीस जाण गुण नाहीं ॥ १८७ ॥<br>
जेथ वृत्ति निरभिमान । तेथ जन्ममरणादि हे गुण ।<br>
सर्वथा नुठती जाण । गुणासी कारण अभिमान ॥ १८८ ॥<br>
जळीं स्थळीं वायु झगटी । जळीं तरंग स्थळीं नुठी ।<br>
तैं तरंगता जळाचे पोटीं । तेंवी शोकादि गुणकोटी अहंतेमाजीं ॥ १८९ ॥<br>
बद्धता झाली अहंकारासी । म्हणसी मुक्ति व्हावी त्यासी । <br>
ते अहंता लागली जीवासी । तेंचि हृषीकेशी सांगत ॥ १९० ॥<br>
अंत्यजाचा विटाळ ज्यासी । गंगास्न्नानें शुद्धत्व त्यासी । <br>
तें गंगास्न्नान अंत्यजासी । शुद्धत्वासी अनुपयोगी ॥ १९१ ॥<br>
तेवीं अहंता जडली जीवासी । ते त्यागितां मुक्तत्व त्यासी ।<br>
परी मुक्तत्व अहंकारासी । कल्पांतेंसी घडेना ॥ १९२ ॥</p>
<p class="shlok">
देहेन्द्रियप्राणमनोऽभिमानो <br>
जीवोऽन्तरात्मा गुणकर्ममूर्तिः ।<br>
सूत्रं महानित्युरुधेव गीतः <br>
संसार आधावति कालतन्त्र ॥ १६ ॥</p>
<p class="ovi">
अनंत अपार ज्ञानघन । मायातीत आत्मा पूर्ण । <br>
तोचि झाला मायेचें अधिष्ठान । ‘अंतरात्मा’ जाण यालागीं म्हणिपे ॥ १९३ ॥<br>
माया व्यापूनि अपार । यालागीं बोलिजे ‘परमेश्वर’ । <br>
मायानियंता साचार । यालागी ‘ईश्वर’ म्हणिपे तो ॥ १९४ ॥<br>
तोचि अविद्येमाजीं प्रतिबिंबला । यालागीं ‘जीव’ हें नाम पावला ।<br>
तोचि देहाध्यासें प्रबळला । ‘अहंकार’ झाला या हेतू ॥ १९५ ॥<br>
तो संकल्पविकल्प‍उपाधीनें । स्वयें हो‍ऊनि ठेला ‘मन’ । <br>
त्यासी मनासी करावया गमन । ‘दशेंद्रियें’ जाण तोचि झाला ॥ १९६ ॥<br>
त्या इंद्रियाचा आधार । सुखदुःखभोगांचा निकर ।<br>
पापपुण्याचा चमत्कार । ‘देहाचा आकार’ तोचि झाला ॥ १९७ ॥<br>
त्या देहाचें जें कारण । ‘सत्व-रजोतमगुण’ । <br>
ते तीन्ही गुण जाण । तोचि आपण स्वयें झाला ॥ १९८ ॥<br>
गुणक्षोभाचें निजवर्म । झाला ‘पंचविषय’ परम । <br>
विषयभोगादि क्रिया कर्म । स्वयें ‘स्वधर्म’ हो‍ऊनि ठेला ॥ १९९ ॥<br>
तिनी गुणांचें जन्मकारण । झाला ‘महत्तत्व-सूत्रप्रधान’ ।<br>
एवं संसार अवघा जाण । ईश्वर आपण स्वयें झाला ॥ २०० ॥<br>
त्या संसाराची आधावती । गुणसाम्यें तोचि ‘प्रकृति’ ।<br>
तेथ उत्पत्तिस्थिति-प्रळयार्थी । क्षोभिकाशक्ति ‘काळ’ तो झाला ॥ २०१ ॥<br>
तो काळ आपल्या सत्ताशक्तीं । उपजवी पाळी संहारी अंतीं ।<br>
ऐशा पुनःपुनः आवृत्ती । जेणें किती करवीत ॥ २०२ ॥<br>
एवं संसार तो ब्रह्मस्फूर्ति । लीलाविग्रहें साकारस्थिती ।<br>
मी विश्वेश्वर विश्वमूर्ती । बहुधा व्यक्ती मी एक ॥ २०३ ॥<br>
यालागीं जो जो पदार्थ दिसे । तेणें तेणें रूपें आत्मा भासे । <br>
मजवेगळा पदार्थ नसें । हें मानी विश्वासें तो धन्य ॥ २०४ ॥<br>
मीचि एक बहुधा व्यक्ती । वेदही साक्षी येचि अर्थीं । <br>
‘विश्वतश्चक्षु’ या वेदोक्तीं । श्रुति मज गाती सर्वदा ॥ २०५ ॥<br>
ऐसें असतां नवल कैसें । जीव भुलला कल्पनावशें ।<br>
अहंता वाढवी देहाध्यासें । तो म्हणे देव न दिसे तिहीं लोकीं ॥ २०६ ॥<br>
सत्य मानूनि भेदभान । जीव झाला अतिअज्ञान । <br>
भुलला आपण्या आपण । देहाभिमान दृढ झाला ॥ २०७ ॥<br>
देहाभिमानाचें दृढपण । तेंचि ‘बद्धतेचें लक्षण’ । <br>
देहाभिमानाचें निरसन । ‘मुक्तता’ जाण ती नांव ॥ २०८ ॥<br>
समूळ मिथ्या देहाभिमान । मिथ्या भेदाचें भवभान ।<br>
त्याचें आद्यंत निर्दळण । होतें लक्षण हरि सांगे ॥ २०९ ॥</p>
<p class="shlok">
अमूलमेतद् बहुरूपरूपितं <br>
मनोवचःप्राणशरीरकर्म ।<br>
ज्ञानासिनोपासनया शितेन <br>
च्छित्वा मुनिर्गां विचरत्यतृष्णः ॥ १७ ॥</p>
<p class="ovi">
भेदरूपें भवभान । मनसा वाचा कर्म प्राण ।<br>
देहद्वयाचें जें स्फुरण । तें निर्मूळ जाण उद्धवा ॥ २१० ॥<br>
भेदें बहुरूप भवपटळ । विचारितां तें निर्मूळ ।<br>
विचित्र भासावया भवजाळ । आत्म्यावेगळें स्थळ असेना ॥ २११ ॥<br>
आत्म्याहूनि संसार भिन्नं । म्हणती ते केवळ अज्ञान ।<br>
त्यांसी बहुरूपें भवभान । देहभिमान वाढवी ॥ २१२ ॥<br>
त्यादेहाभिमानाचे पोटीं । कर्माकर्मांची आटाटी ।<br>
जन्ममरणांचिया कोटी । दुःख संकटीं जीव भोगी ॥ २१३ ॥<br>
ऐसा दुःखादाता देहाभिमान । समूळ जाणोनियां आपण ।<br>
त्याचें करावया निर्दळण । अनुतापी पूर्ण जो स्वयें होय ॥ २१४ ॥<br>
तेणें आचार्य‌उपास्ती । लाहोनि ज्ञानखड्‍गाची प्राप्ती । <br>
गुरुवाक्यसाहणेप्रती । सतेजद्युती खड्‍ग केलें ॥ २१५ ॥<br>
भववृक्षाचा समूळ कंद । देहाभिमान अतिसुबद्ध ।<br>
अद्वैतसाधनें साधक शुद्ध । तेणें समूळ छेद करावा ॥ २१६ ॥<br>
एवं छेदूनि देहाभिमान । उरलेनि आयुष्यें जाण । <br>
मही विचरती सज्जन । निरभिमान निजनिष्ठा ॥ २१७ ॥<br>
तेथ इच्छा निंदा द्वेष तृष्णा । सर्वथा नातळें पैं जाणा ।<br>
मनचि मुकलें मनपणा । इच्छादि तृष्णा तेथ कैंची ॥ २१८ ॥आशंका ॥<br>
समूळ संसारनिर्दळण । करी ऐसें तें ज्ञान कोण ।<br>
त्या ज्ञानासी कोण साधन । साधल्या ज्ञान फल काय ॥ २१९ ॥<br>
याचें समूळ श्रवण । उद्धवाचें वांछी मन ।<br>
तें जाणोनियां श्रीकृष्ण । स्वयें निरूपण सांगत ॥ २२० ॥</p>
<p class="shlok">
ज्ञानं विवेको निगमस्तपश्च <br>
प्रत्यक्षमैतिह्यमथानुमानम् ।<br>
आद्यन्तयोरस्य यदेव केवलं <br>
कालश्च हेतुश्च तदेव मध्ये ॥ १८ ॥</p>
<p class="ovi">
नित्यानित्यविवेक । या नांव ‘ज्ञान’ चोख ।<br>
देहद्वयाचा प्रकाशक । आत्मा सम्यक जाणती ज्ञाते ॥ २२१ ॥<br>
सेवावया स्वादरस-नव्हाळी । प्रथम उंसाचीं पानें साळी ।<br>
मग ऊंस तोही बळें पिळी । तोही रस आळीं तैं शर्करा लाभे ॥ २२२ ॥<br>
तेहि शर्करा परिपाकबळें । तैं साखरचि केवळें । <br>
केळें आणि नारेळें । करिती नाना फळें मूळींच्या गोड्या ॥ २२३ ॥<br>
तेवीं स्थूळाचें निराकरण । लिंगदेहाचें उपमर्दन । <br>
अहंकाराचें निर्दळण । करूनि पूर्ण ब्रह्म पावती ज्ञाते ॥ २२४ ॥<br>
तें ब्रह्म निर्गुण निराकार । तद्‌रूपें देखती चराचर । <br>
यापरी विवेकचतुर । वस्तूचा निर्धार जाणती ॥ २२५ ॥<br>
यापरी गा विचक्षण । जाणती वस्तूचें लक्षण ।<br>
या नांव पैं ‘विवेकज्ञान’ । उद्धवा जाण निश्चित ॥ २२६ ॥<br>
वस्तु निःशब्द निर्गुण । तेथ जें श्रुतिचें स्फुरण । <br>
इत्थंभूत शब्दज्ञान । वेद तो जाण निगम माझा ॥ २२७ ॥<br>
तो मी वेदरूप नारायण । यालागीं वेदवचन प्रमाण ।<br>
श्रुत्यर्थ शब्दज्ञान । करी पावन पाठकां ॥ २२८ ॥<br>
जाणावया निजात्मस्वरूप । देहादि विषयांचा अनुताप ।<br>
जेणें साधक होती निष्पाप । या नांव ‘तप’ उद्धवा ॥ २२९ ॥<br>
अनुतापें दमितां मन । होय पापाचें क्षालन ।<br>
तेव्हां श्रुत्यर्थे आपण । कल्पी ‘अनुमान’ वस्तूचें ॥ २३० ॥<br>
देह जड मूढ अचेतन । तेथ चेतनात्मक नारायण ।<br>
देहाचें मानूनि मिथ्यापण । अद्वैतीं मन मुसावे ॥ २३१ ॥<br>
तें अद्वैतप्राप्तीचें लक्षण । अनन्यभावें आपण ।<br>
सद्गुरूसी रिघावें शरण । निरभिमान भावार्थें ॥ २३२ ॥<br>
सद्भावें अनन्यशरण । तो गुरुकृपा पावे आपण । <br>
पाहोनि अधिकारलक्षण । गुरु गुह्यज्ञान उपदेशी ॥ २३३ ॥<br>
‘सर्वही निष्टंक परब्रह्म’ । हें श्रुतिगुह्य उत्तमोत्तम ।<br>
एथ भाग्यें जो सभाग्य परम । त्यासाचि सुगम ठसावे ॥ २३४ ॥<br>
गुरुवचन पडतां कानीं । वृत्ति निजात्मसमाधानीं ।<br>
विनटोनि ठेली चिद्घनीं । सुखसमाधानीं स्वानंदें ॥ २३५ ॥<br>
तयासी पुढतीं साधन । अथवा कर्माचें कर्माचरण ।<br>
तेथ बोलों शके कोण । वेदीं मौन घेतलें ॥ २३६ ॥<br>
जेथ द्वंद्वाची निमाली स्फूर्ती । सकळ दुःखांची समाप्ती ।<br>
देहीं विदेहवस्तुप्राप्ती । ‘प्रत्यक्ष’ म्हणती या नांव ॥ २३७ ॥<br>
पुसूनियां विसराचा ठावो । आठवेंवीण नित्य आठवो । <br>
अखंड स्वरूपानुभवो । ‘प्रत्यक्ष’ पहा हो या नांव ॥ २३८ ॥<br>
मी आत्मा स्वानंदकंद । ऐसा अखंडत्वें परमानंद ।<br>
‘प्रत्यक्ष’ पदाचा हा निजबोध । स्वयें गोविंद बोलिला ॥ २३९ ॥<br>
हाचि बोध सभाग्याकडे । श्रवणमात्रें त्या आतुडे ।<br>
एका मननें जोडे । एका सांपडे निदिध्यासें ॥ २४० ॥<br>
एकासी तो प्रत्यगावृत्तीं । हा बोध ठसावे चित्तीं ।<br>
एका माझिया अद्वैतभक्तीं । मी सगळा श्रीपति आतुडें ॥ २४१ ॥<br>
निजबोध साधावया पूर्ण । उद्धवा हें तों मुख्य साधन । <br>
एवं साधलिया निजज्ञान । फळ कोण तें ऐक ॥ २४२ ॥<br>
जो मी सृष्टिआदि अनंतु । नित्यमुक्तत्वें अहेतु । <br>
तो मी भवमूळा मूळहेतु । सृष्टिसृजिता अच्युतु स्वलीला ॥ २४३ ॥<br>
तेथ रजोगुणाचिये स्थिती । स्त्रष्टरूपें मीचि पुढतीं ।<br>
अद्वैतीं दावीं अनेक व्यक्ती । सृष्टिउत्पत्तिकर्ता तो मी ॥ २४४ ॥<br>
जैसें मूळेंवीण सफळ झाड । वाढविलें निजांगीं गोड ।<br>
तेवीं सृष्टिसंरक्षणीं कोड । मज निचाडा चाड प्रतिपालनीं ॥ २४५ ॥<br>
बुद्धिबळें एक काष्ठाचे पोटीं । तेथ राजा प्रधान पशु प्यादा उठी ।<br>
त्यांसी पूर्वकर्म नाहीं गांठीं । तेवीं निष्कर्मे सृष्टिप्रकाशिता तो मी ॥ २४६ ॥<br>
निष्कर्मे जग समस्त । सृजिता मीमांसकमत । <br>
ठकोनि ठेलें निश्चित । जग सदोदित निष्कर्मब्रह्म ॥ २४७ ॥<br>
जेवीं बुद्धिबळांचा खेळ । अचेतनीं युद्ध प्रबळ । <br>
तेवीं लोकरक्षणीं कळवळ । सृष्टिप्रतिपाळ मी कर्ता ॥ २४८ ॥<br>
प्रकृतीच्या जडमूढ सारी । पुरुषाचेनि सचेतन निर्धारीं ।<br>
काळफांसे घेऊनि करीं । खेळविता चराचरीं मी एक विष्णु ॥ २४९ ॥<br>
तेथ अचेतना झुंजारीं । न मरत्या महामारीं । <br>
एका जैत एक हारी । उभयपक्षांतरीं खेळविता मी ॥ २५० ॥<br>
सोंगटीं निमालियापाठीं । कवण पुण्यात्मा चढे वैकुंठीं ।<br>
कोण पडे नरकसंकटीं । तैसा जाण सृष्टीं बंधमोक्ष ॥ २५१ ॥<br>
तेवीं न मोडतां एकलेपण । त्या खेळाच्या ऐसें जाण ।<br>
जगाचें करीं मी पालन । दुजेंपण नातळतां ॥ २५२ ॥<br>
दोराचा सर्पाकार । सबळ बळें मारी वीर ।<br>
तैसा सृष्टीसी संहार । मी प्रळयरुद्र पैं कर्ता ॥ २५३ ॥<br>
स्वप्नीं भासलें जग संपूर्ण । तेथूनि जागा होतां आपण ।<br>
स्वप्न निर्दळितां कष्ट कोण । तैसा मी जाण प्रळयकर्ता ॥ २५४ ॥<br>
सृष्टिसी उत्पत्ति स्थिति निदान । आत्मा आत्मत्वें अखंड पूर्ण ।<br>
तेंचि स्वरूप सज्ञान । स्वानुभवें आपण हो‍ऊनि ठेलें ॥ २५५ ॥<br>
तें निजरूप झालों म्हणणें । हेंही बोलणें लाजिरवाणें ।<br>
तें स्वयंभ असतां ब्रह्मपणें । होणें न होणें भ्रममात्र ॥ २५६ ॥<br>
मिथ्या दोराचा सर्पाकार । भासतां तो असे दोर ।<br>
निवर्तल्या सर्पभरभार । दोर तो दोर दोररूपें ॥ २५७ ॥<br>
तेवीं सृष्टीसी उत्पत्ति होतां । आत्मा जन्मेना तत्त्वतां ।<br>
सृष्टीचा प्रतिपाळकर्ता । आत्मा सर्वथा वाढेना ॥ २५८ ॥<br>
सृष्टीसी महाप्रळय होतां । आत्मा नायके प्रळयवार्ता । <br>
उत्पत्तिस्थितिनिदानता । आत्मा तत्त्वतां अविकारी ॥ २५९ ॥<br>
एवं साधनीं सधूनि ज्ञान । साधक झाले सज्ञान ।<br>
तें अबाधित ब्रह्म पूर्ण । स्वयें आपण हो‍ऊनि ठेले ॥ २६० ॥<br>
अज अव्यय स्वानंदघन । साधक झाले ब्रह्म पूर्ण ।<br>
हें ज्ञानाचें फळ संपूर्ण । उद्धवा जाण निश्चित ॥ २६१ ॥<br>
हें ज्ञानफळ आलिया हाता । उत्पत्ति स्थिति प्रळय होतां ।<br>
अखंड परिपूर्ण निजात्मता । ते सदृष्टांता हरि सांगे ॥ २६२ ॥</p>
<p class="shlok">
यथा हिरण्यं स्वकृतं पुरस्तात् <br>
पश्चाच्च सर्वस्य हिरण्मयस्य ।<br>
तदेव मध्ये व्यवहार्यमाणं <br>
नानापदेशैरहमस्य तद्वत् ॥ १९ ॥</p>
<p class="ovi">
मुकुट कुंडले करकंकणें । न घडितां सोनें सोनेपणें ।<br>
त्याचीं करितां नाना भूषणे । लेणेंपणें उणें नव्हेचि हेम ॥ २६३ ॥<br>
ते मोडतां अळंकारठसे । सोनें अविकार संचलें असे ।<br>
तेवीं उत्पत्तिस्थितिविनाशें । माझें स्वरूप चिदंशें अविनाशी ॥ २६४ ॥<br>
माझें स्वरूप शुद्ध परब्रह्म । तेथ नाना रूप नाना नाम । <br>
भासतांही जग विषम । ब्रह्मरस समसाम्यें ॥ २६५ ॥<br>
जेवीं सूर्याचे किरण । सूर्यावेगळे नव्हती जाण ।<br>
तेवीं जग मजशीं अभिन्न । तेंचि निरूपण हरि सांगे ॥ २६६ ॥</p>
<p class="shlok">
विज्ञानमेतत् त्रियवस्थमङ्ग <br>गुणत्रयं कारणकार्यकर्तृ ।<br>
समन्वयेन व्यतिरेकतश्च <br>येनैव तुर्येण तदेव सत्यम् ॥ २० ॥</p>
<p class="ovi">
सत्त्वगुणें जागरण । रजोगुणें दिसे स्वप्न ।<br>
तमोगुणें सुषुप्ति जाण । लागे संपूर्ण गाढ मूढ ॥ २६७ ॥<br>
ऐसें तिहीं अवस्थायुक्त मन । कार्य कर्तृत्व कारण ।<br>
त्रिविध जग भासे संपूर्ण । ब्रह्म समन्वयें जाण सदोदित ॥ २६८ ॥<br>
मृत्तिकेवेगळा घट न दिसे । तंतूवेगळा पट न प्रकाशे ।<br>
तेवीं मजवेगळें जग नसें । जें जें भासे तें मद्‌रूप ॥ २६९ ॥<br>
जो मी तिनी गुणांतें नातळता । अवस्थात्रयातें नाकळता ।<br>
तिंही अवस्थांतें प्रकाशिता । तो मी चवथा जाण ‘तुरीय’ ॥ २७० ॥<br>
तिन्ही अवस्था तिन्ही गुण । दृश्य द्रष्टा आणि दर्शन ।<br>
त्रिपुटीप्रकाशिता पूर्ण । ती मी चवथा जाण ‘तुरीय’ ॥ २७१ ॥<br>
जो मी तुरीय सच्चिद्घन । त्या माझ्या ठायीं अवस्थागुण । <br>
नभीं नीळिमा मिथ्या भान । तैसे नसते जाण भासती ॥ २७२ ॥ <br>
आशंका ॥<br>
‘तिंही  अवस्थांचें ज्ञान पाहीं । देखिजे समस्तांच्या ठायीं । <br>
चवथें ज्ञान ‘तुरीय’ कांहीं । ऐकिलें नाहीं गोविंदा’ ॥ २७३ ॥<br>
चौथे ज्ञान तुरीयावस्था । मिथ्या म्हणसी न विचारतां ।<br>
तेचिविखीं विशदार्था । श्रीकृष्ण तत्त्वतां सांगत ॥ २७४ ॥ ‘व्यतिरेकतश्च’ ॥<br>
देहादिप्रपंचव्यतिरेकता । भूतीं भूतांचा लयो पाहतां ।<br>
लीन झालिया गुणावस्था । उरे मी चवथा ‘तुरीय’ ॥ २७५ ॥<br>
तें एवंविध बोलों जातां । वेदीं मूग आरोगिले सर्वथा ।<br>
हें अनुभवैकवेद्य तत्त्वतां । शब्दप्रगल्भता सरेना ॥ २७६ ॥<br>
एथ न चले युक्तिप्रयुक्ती । न चले जाणिवेची व्युत्पत्ती । <br>
न चले लक्ष्यलक्षणस्थिति । गुरुकृपाप्राप्ती ‘तुरीय’ ॥ २७७ ॥<br>
जागृत्यादि सर्वही सत्ता । सुषुप्ति सर्वही असतां ।<br>
याचा ‘तुरीय’ मी प्रकाशिता । मजविण सर्वथा त्या भासती केवीं ॥ २७८ ॥<br>
जो सुषुप्तीं साक्षित्व पावता । तो मी ‘तुरीय’ जाण पां चौथा । <br>
त्या मज सत्यस्वरूपता । केला निश्चितार्था निश्चयो वेदें ॥ २७९ ॥<br>
त्या स्वरूपावेगळें एथ । जें भासे तें मिथ्याभूत ।<br>
तेचि अर्थीं श्रीकृष्णनाथ । असे सांगत निजबोधें ॥ २८० ॥</p>
<p class="shlok">
न यत् पुरस्तादुत यन्न पश्चात् <br>
मध्ये च तन्न व्यपदेशमात्रम् ।<br>
भूतं प्रसिद्धं च परेण यद्यद् <br>
तदेव तत्स्यादिति मे मनीषा ॥ २१ ॥</p>
<p class="ovi">
जागृतीमाजीं जें जें दिसे । तें तें जागृतीसवें नासे ।<br>
स्वप्नीं जें जें आभासे । तें स्वप्नासरिसें मावळे ॥ २८१ ॥<br>
जागृती स्वप्न निकार्येंसीं । दोनी हारपती सुषुप्तीपाशीं । <br>
सुषुप्ती हारपे जागृतीसीं । यापरी प्रपंचासी सत्यत्व नाहीं ॥ २८२ ॥<br>
प्रपंच सृष्टीपूर्वीं नाहीं । प्रळयानंतर नुरेचि कांहीं । <br>
मध्येंचि आभासे जें कांहीं । तें मिथ्या पाहीं असंत ॥ २८३ ॥<br>
प्रपंचाचें वोडंबर । नामरूपाचे उभारी भार ।<br>
तें प्रयक्ष देखों नश्वर । गंधर्वनगर तत्प्राय ॥ २८४ ॥<br>
पित्यादेखतां पुत्र मरे । पुत्रादेखतां पिता झुरे ।<br>
काळें काळ अवघेंचि सरे । कोणीही नुरे क्रियेसी ॥ २८५ ॥<br>
सागरीं जे लहरी उसासे । उसासली ते स्वयेंचि नासे । <br>
तेवीं नामरूपा आलें दिसे । तें अनायासें नश्वर ॥ २८६ ॥<br>
प्रपंच हें नाममात्र । येरवीं परमात्मा मी स्वतंत्र ।<br>
एवं संसाराचें जन्मपत्र । नेणोनि दुस्तर मानिती जीव ॥ २८७ ॥<br>
प्रपंच ज्यापासूनि झाला । जेणें सर्वार्थीं प्रकाशिला । <br>
अंतीं ज्यामाजीं सामावला । तो तद्‌रूप संचला निजात्मा ॥ २८८ ॥<br>
शुक्तिकारजतन्यायें जाण । प्रपंच ब्रह्मेंसीं अभिन्न ।<br>
जें प्रपंचाचे स्फुरे स्फुरण । तें ब्रह्मचि पूर्ण उद्धवा ॥ २८९ ॥<br>
त्या माझेनि सत्य श्रुतिस्मृती । तो मी सत्यपदीज्ञ श्रीपती ।<br>
त्रिसत्य सत्य तुजप्रती । सांगितला निश्चितीं निजभावार्थ ॥ २९० ॥<br>
ऐकोन देवाचें वचन । उद्धव आशंकी आपण ।<br>
एकाचेनि मतें जाण । प्रपंच भिन्न मानिती ॥ २९१ ॥<br>
प्रपंचासी देवो कांहीं । निजांगीं आतळला नाहीं ।<br>
ऐसें तूं कल्पिसी कांहीं । ऐक तेविषयीं सांगेन ॥ २९२ ॥</p>
<p class="shlok">
अविद्यमानोऽप्यवभासते यो <br>वैकारिको राजससर्ग एषः ।<br>
ब्रह्म स्वयंज्योतिरतो विभाति <br>ब्रह्मेन्द्रियार्थात्मविकारचित्रम् ॥ २२ ॥</p>
<p class="ovi">
मुख्यत्वें मन विकारी पूर्ण । त्यासी मिळूनि तिनी गुण ।<br>
नसताचि संसार जाण । विचित्रा भरण दाखवी ॥ २९३ ॥<br>
मन बुद्धि चित्ता अहंकार । आणि अधिष्ठाते सुरवर । <br>
हे सत्त्वगुणाचे विकार । जाण साचार उद्धवा ॥ २९४ ॥<br>
रजोगुणाचीं दशेंद्रियें । पंचभूतें पंचविषये ।<br>
तमोगुणिया जन्म होये । ते जनासी पाहें भुलविती ॥ २९५ ॥<br>
जेवीं वोडंबरियाचा खेळ । नसताचि भासे प्रबळ । <br>
तेवीं त्रिगुणांचें विचित्र जाळ । मिथ्या निर्मूळ आभासे ॥ २९६ ॥<br>
ब्रह्म स्वयें अकारण । स्वप्रकाशें प्रकाशमान । <br>
तेंचि प्रपंचाचें महाकारण । प्रकाशक जाण स्वयें झालें ॥ २९७ ॥<br>
जेवीं छायामंडपींच्या नाना व्यक्ती । तद्‌रूप भासे दीपदीप्तीं ।<br>
तेवीं जगदाकारें स्वयंज्योती । भासें मी चिन्मूर्ति परमात्मा ॥ २९८ ॥<br>
एवं प्रपंचाचें जें स्फुरण । तें स्वप्रकाश ब्रह्म पूर्ण । <br>
हें हातवसूनि ब्रह्मज्ञान । विकल्पच्छेदन हरि सांगे । २९९ ॥</p>
<p class="shlok">
एवं स्फुटं ब्रह्म विवेकहेतुभिः <br>परापवादेन विशारदेन ।<br>
छित्त्वाऽत्मसन्देहमुपारमेत <br>स्वानन्दतुष्टोऽखिलकामुकेभ्यः ॥ २३ ॥</p>
<p class="ovi">
पूर्वीं बोलिलों यथानिगुती । ब्रह्मज्ञान नानायुक्तीं ।<br>
ते करतलामलकस्थिती । प्रकट प्रतीती प्रमाण ॥ ३०० ॥<br>
वेद-विवेक-अनुमान । ब्रह्म‍उपदेशाचें लक्षण । <br>
ज्ञानाज्ञानाचें फळ पूर्ण । तुज म्यां संपूर्ण सांगितलें ॥ ३०१ ॥<br>
तेथें देहेंद्रियांचें मिथ्यापण । देहात्मभावाचें निराकरण । <br>
ब्रह्म अद्वयत्वें परिपूर्ण । तेंहि गुह्य ज्ञान प्रकाशिलें ॥ ३०२ ॥<br>
म्यां प्रकाशिलें पूर्ण ज्ञान । जें दुर्लभ दुर्गम दुष्प्राप्य जाण ।<br>
हेंचि सिद्धांचें समाधान । हेंचि साधन साधकां ॥ ३०३ ॥<br>
जें म्यां सांगितलें ब्रह्मज्ञान । हेंचि उपदेशशस्त्र तीक्षण । <br>
साधक साधूनियां पूर्ण । संशय जाण छेदिती ॥ ३०४ ॥<br>
म्यां सांगितलें ब्रह्मज्ञान । तेथ संदेह मानी मन । <br>
तेणें संदेहेंसीं देहाभिमान । येणें शस्त्रें जाण् छेदिती ॥ ३०५ ॥<br>
यापरी संदेहच्छेदन । करूनि द्वैताची बोळवण ।<br>
निर्दाळूनियां मीतूंपण । स्वानंदीं निमग्न साधक ॥ ३०६ ॥<br>
वर्णाश्रम कुळ जाती । जीवशिवादि पदस्थिती ।<br>
यांची स्फुरेना अहंकृती । या नांव ‘उपरति’ उद्धवा ॥ ३०७ ॥<br>
इहमुत्रादि फळें समस्तें । कोण कामी त्या कामातें ।<br>
विषय विषयी विषयभोगातें । सर्वथा तेथें असेना ॥ ३०८ ।<br>
यापरी नित्य निष्काम । साधक झाले ‘आत्माराम’ । <br>
परमानंदीं निमग्न परम । पावले ‘उपरम’ येणें योगें ॥ ३०९ ॥<br>
देहेंद्रियें असतां प्राण । कैसेनि गेला देहाभिमान । <br>
उद्धवा ऐसें कल्पील मन । तेंचि निरूपण हरि सांगे ॥ ३१० ॥</p>
<p class="shlok">
नात्मा वपुः पार्थिवमिन्द्रियाणि <br>देवा ह्यसुर्वायुजलं हुताशः ।<br>
मनोऽन्नमात्रं धिषणा च सत्त्वं <br>अहङ्कृतिः खं क्षितिरर्थसाम्यम् ॥ २४ ॥</p>
<p class="ovi">
देह आत्मा नव्हे पार्थिवपणें । इंद्रियें आत्मा नव्हतीं येणें गुणें ।<br>
तीं तंव देहाचीं उपकरणें । एकदेशीपणें व्यापार ॥ ३११ ॥<br>
इंद्रियाधिष्ठाते देव । तेही आत्मा नव्हती सर्व । <br>
त्यांसी इंद्रियांचा अहंभाव । आत्मपदीं ठाव त्यां कैंचा ॥ ३१२ ॥<br>
देह चाळिता जो प्राण । तोही आत्मा नव्हे जाण । <br>
प्राण केवळ अज्ञान । करी गमनागमन देहवशें ॥ ३१३ ॥<br>
प्राण जरी आत्मा होता । तरी तो देहासवें न वचता ।<br>
यालागीं प्राणासी निजात्मता जाण सर्वथा घडेना ॥ ३१४ ॥<br>
आत्मा पृथ्वी नव्हे जडपणें । जळ नव्हे द्रवत्वगुणें ।<br>
अग्नि नव्हे दाहकपणें । चंचळपणें नव्हे वायु ॥ ३१५ ॥<br>
आत्मा नभ नव्हे शून्यपणें । मन नव्हे संकल्पगुणें ।<br>
अंतःकरण नव्हे नश्वरलक्षणें । चित्त चिंतनें नव्हे आत्मा ॥ ३१६ ॥<br>
आत्मा नव्हे अभिमान । त्यासी सुखदुःखांचें बंधन ।<br>
बुद्धि आत्मा नव्हे जाण । बोधकपण तीमाजीं ॥ ३१७ ॥<br>
आत्मा नव्हे तिनी गुण । गुणांमाजीं विकार पूर्ण ।<br>
महत्तत्व गुणांचें कारण । तें आत्मा आपण कदा नव्हे ॥ ३१८ ॥<br>
प्रकृति जे गुणसाम्यावस्था । तेही आत्मा नव्हे तत्त्वतां ।<br>
आत्मदृष्टीं प्रकृति पाहतां । मिथ्या तत्त्वतां ते होय ॥ ३१९ ॥<br>
जेथ मूळप्रकृतिचा वावो । तेथ प्रकृतिकार्यां कैंचा ठावो ।<br>
यापरी आत्मानुभवो । निःसंदेहो भोगिती ॥ ३२० ॥<br>
यापरी साधूनियां ज्ञान । साधकीं छेदिला देहाभिमान ।<br>
ऐसे हो‍ऊनियां निरभिमान । सदा सुखसंपन्न साधक ॥ ३२१ ॥<br>
एवं जे नित्य निरभिमान । त्यांसी प्रारब्धें विषयसेवन । <br>
करितां न बाधी दोषगुण । तेंचि निरूपण हरि सांगे । ३२२ ॥</p>
<p class="shlok">
समाहितैः कः करणैर्गुणात्मभिः <br>गुणो भवेन्मत्सुविविक्तधाम्नः ।<br>
विक्षिप्यमाणैरुत किं न दूषणं <br>घनैरुपेतैर्विगतै रवेः किम् ॥ २५ ॥</p>
<p class="ovi">
देहेंद्रियावेगळा पाहीं । अपरोक्ष आत्मा जाणितला जिंहीं । <br>
त्यांसी इंद्रियनेमें लाभ कायी । विक्षेपें नाहीं हानी त्यांसी ॥ ३२३ ॥<br>
दोराचा साप खिळोनि मंत्रीं । मंत्रवादी निःशंक धरी । <br>
न खिळितां जो धरी करीं । त्यासीही न करी बाधा तो ॥ ३२४ ॥<br>
जो मृगजळीं पोहोनि गेला । तो दैवाचा कडे पडिला । <br>
पोहेचिना तो नाहीं बुडाला । कोरडा आला ऐलतीरा ॥ ३२५ ॥<br>
तेवीं देहेंद्रियांचें मिथ्याभान । जाणोनि झाले ते सज्ञान । <br>
त्यांसी इंद्रियांचें बंधन । सर्वथा जाण अनुपेगी ॥ ३२६ ॥<br>
जयासी माझें अपरोक्ष ज्ञान । तेणें घालोनियां आसन । <br>
अखंड धरितां ध्यान । अधिक उपेग जाण असेना ॥ ३२७ ॥<br>
जेवीं मी लीलाविग्रहधारी । तेवीं तेही वर्ततां शरीरीं ।<br>
ते इंद्रियकर्मावारीं । भवसागरीं न बुडती ॥ ३२८ ॥<br>
अथवा तो इंद्रियसंगतीं । दैवें अनेक विषयप्राप्ती ।<br>
भोगितांही अहोरातीं । ब्रह्मस्थिति भंगेना ॥ ३२९ ॥<br>
स्थिति न भंगावया हेंचि कारण । माझें स्वप्रकाश स्वानंदघन ।<br>
पावले निजधाम ब्रह्म पूर्ण । तेथ विषयस्फुरण बाधीना ॥ ३३० ॥<br>
जेवीं सूर्य उगवोनि गगनीं । लोक सोडवी निद्रेपासूनी । <br>
ते कर्मीं प्रवर्तवोनी । अलिप्त दिनमणि जनकर्मा ॥ ३३१ ॥<br>
तेवीं मी परमात्मा स्वयंजोती । प्रभा प्रकाशीं त्रिजगतीं । <br>
त्या जनकर्मांच्या क्रियाशक्ती । मी अलिप्त निश्चितीं निजात्मा ॥ ३३२ ॥<br>
मुक्तासी स्त्रीपुत्रगृहसंग । तेणें वेष्टला दिसे चांग । <br>
म्हणसी केवीं मानूं निःसंग । तें सांगे श्रीरंग रविदृष्टातें ॥ ३३ ॥</p>			
<p class="shlok">
घनैरुपेतैर्विगतै रवेः किम् ॥</p>
<p class="ovi">
उंच लक्षयोजनें रविमंडळ । बारा योजनें मेघपडळ ।<br>
तेणें सूर्य झांकोळिला केवळ । लोक सकळ मानिती ॥ ३३४ ॥<br>
परी सूर्य आणि आभाळासी । भेटी नाहीं कल्पांतेंसीं । <br>
तेवीं इंद्रियकर्म सज्ञानासी । कदाकाळेंसीं स्पर्शेना ॥ ३३५ ॥<br>
अभ्र आच्छादी जगाचे डोळे । जग म्हणे सूर्य आच्छादिला आभाळें ।<br>
ऐसेंचि विपरीत ज्ञान कळे । मायामेळें भ्रांतासी ॥ ३३६ ॥<br>
तें अभ्र आल्या गेल्यापाठीं । सूर्यासी न पडे आठीवेठी ।<br>
तेवीं गृहदारासंगासाठीं । न पडे संकटीं सज्ञान ॥ ३३७ ॥<br>
जेवीं सूर्यातें नातळे आभाळ । तेवीं ज्ञात्यासी संग सकळ ।<br>
इंद्रियकर्मांचा विटाळ । ज्ञात्यासी अळुमाळ लागेना ॥ ३३८ ॥<br>
ऐक त्या ज्ञात्याचें रूप परम । तो देहीं असोनि परब्रह्म । <br>
यालागीं त्यासी इंद्रियकर्म । समविषय बाधीना ॥ ३३९ ॥<br>
ज्ञाता सर्वार्थीं अलिप्त । तेंचि करावया सुनिश्चित । <br>
आकाश दृष्टांतें श्रीकृष्णनाथ । स्वयें सांगत साक्षेपें ॥ ३४० ॥</p>
<p class="shlok">
यथा नभो वाय्वनलाम्बुभूगुणै<br>गतागतैर्वर्तुगुणैर्न सज्जते ॥<br>
तथाक्षरं सत्त्वरजस्तमोमलैः<br>अहंमतेः संसृतिहेतुभिः परम् ॥ २६ ॥</p>
<p class="ovi">
पृथ्वी जळ अनळ अनिळ । त्यांसी नभ व्यापक सकळ ।<br>
परी पृथ्व्यादिकांचा मळ । नभासी अळुमाळ लागेना ॥ ३४१ ॥<br>
नभ पृथ्वीरजें कदा न मैळे । धुरकटेना धूमकल्लोळें ।<br>
अग्नीचेनि महाज्वाळें । कदाकाळें जळेना ॥ ३४२ ॥<br>
वायुचेनि अतिझडाडें । आकाश कदाकाळें न उडे ।<br>
उदकाचेनि अतिचढें । आकाश न बुडे सर्वथा ॥ ३४३ ॥<br>
कां सूर्याचे निदाघकिरणीं । नभ घामेजेना उन्हाळेनी ।<br>
अथवा हिमाचिया हिमकणीं । नभ कांकडोनी हिंवेना ॥ ३४४ ॥<br>
पर्जन्य वर्षतां प्रबळ । नभ वोलें नव्हे अळुमाळ । <br>
यापरी नभ निर्मळ । लावितांही मळ लागेना ॥ ३४५ ॥<br>
त्या आकाशासी अलिप्त । जें क्षराक्षरही अतीत । <br>
तें अक्षर परब्रह्म सदोदित । त्रिगुणातीत चिन्मात्र ॥ ३४६ ॥<br>
जें अजरामर अविनाशी । जें प्रकाशमान स्वप्रकाशीं । <br>
ऐसिये वस्तूची प्राप्ती ज्यासी । अद्वयत्वेंसी फावली ॥ ३४७ ॥<br>
जेवीं न मोडितां लागवेगें । सोनटका सोनें झाला सर्वांगें ।<br>
तेवीं करणीवीण येणें योगें । जे झाले निजांगें परब्रह्म ॥ ३४८ ॥<br>
त्यांसी गुणांची त्रिगुण मागी । लवितांही न लगे अंगीं । <br>
विषयी करितां विषयभोगीं । ते विषयसंगीं निःसंग ॥ ३४९ ॥<br>
घटी चंद्रबिंब दिसे । तें घटासी स्पर्शेलें नसे ।<br>
ओलें नव्हें जळरसें । देहीं जीव असे अलिप्त तैसा ॥ ३५० ॥<br>
ते घटी कालविल्या शेण । बिंबप्रतिबिंबां नातळे जाण ।<br>
तेवी देहींचें पापाचरण । जीवशिवस्थान ठाकीना ॥ ३५१ ॥<br>
घटीं कालविल्या कस्तूरी । बिंबप्रतिबिंब सुवास न धरी । <br>
तेवीं देहींच्या पुण्याची थोरी । जीवशिवावरी पावेना ॥ ३५२ ॥<br>
आकाश जळावयालागीं । घृते पेटविली महाआगी ।<br>
आकाश असतां अग्निसंगीं । दाहो अंगीं लागेना ॥ ३५३ ॥<br>
आकाश असोनि अग्निमेळें । अग्निज्वाळे कदा न जळे । <br>
तेवीं ज्ञाता विषयकल्लोळें । कदा काळें विषयी नव्हे ॥ ३५४ ॥<br>
गुणांचेनि देहसंगे । योगी वर्तता येणें योगें ।<br>
ते भोगितांही विषयभोगें । अलिप्त सर्वांगें सर्वदा ॥ ३५५ ॥<br>
हे कळलें ज्यां भोगवर्म । ते देहीं असोन परब्रह्म ।<br>
त्यांसी बाधीना भोगभ्रम । अक्षर परम स्वयें झाले ॥ ३५६ ॥<br>
ते अक्षर झाले आतां । याही बोलासी ये लघुता ।<br>
जन ज्ञानीं अज्ञानीं वर्तता । अक्षरता अभंग ॥ ३५७ ॥<br>
ते विसरोनि ब्रह्मरूपता । मी देही म्हणवी देह‍अहंता ।<br>
तेथें वाढली विषयावस्था । दृढ बद्धता तेणें झाली ॥ ३५८ ॥<br>
ते निवारावया बद्धता । त्यजावी विषयलोलुपता । <br>
विषयत्यागेंवीण सर्वथा । नित्यमुक्तता घडे ना ॥ ३५९ ॥<br>
न जोडतां नित्यमुक्तता । साधक जरी झाला ज्ञाता ।<br>
तरी तेणें ज्ञातेपणें सर्वथा । विषयासक्तता न करावी ॥ ३६० ॥</p>
<p class="shlok">
तथापि सङ्गः परिवर्जनीयो <br>गुणेषु मायारचितेषु तावत् ।<br>
मद्भक्तियोगेन दृढेन यावत् <br>रजो निरस्येत मनःकषायः ॥ २७ ॥</p>
<p class="ovi">
स्वरवर्णयुक्त संपूर्ण । चहूं वेदीं झाला निपुण ।<br>
तेणें बळें विषयाचरण । करितां दारुण बाधक ॥ ३६१ ॥<br>
सकळ शास्त्रांचें श्रवण । करतळामलक झाल्या पूर्ण ।<br>
शब्दज्ञानाचें जें मुक्तपण । तेणेंही विषयाचरण बाधक ॥ ३६२ ॥<br>
प्राणापनांचिया समता । जरी काळवंचना आली हाता ।<br>
तरी विषयांची विषयावस्था । जाण सर्वथा बाधक ॥ ३६३ ॥<br>
शापानुग्रहसमर्थ नर । आम्ही ज्ञाते मानूनि थोर ।<br>
त्यांसही विषयसंचार । होय अपार बाधक ॥ ३६४ ॥<br>
आसन उडविती योगबळें । दाविती नाना सिद्धींचे सोहळे ।<br>
त्यांसही विषयांचे भोगलळे । होती निजबळें बाधक ॥ ३६५ ॥<br>
इतरांची कोण कथा । मंत्रें मंत्रमूर्ति प्रसन्न असतां । <br>
त्यासीही विषयावस्था । जाण सर्वथा बाधक ॥ ३६६ ॥<br>
किंचित् झाल्या स्वरूपप्राप्ती । ‘मी मुक्त’ हे स्फुरे स्फूर्ती ।<br>
तथापि विषयांची संगती । त्यासीही निश्चितीं बाधक ॥ ३६७ ॥<br>
अभिमानाचें निर्दळण । स्वयें करूनियां आपण । <br>
नित्यमुक्त नव्हतां जाण । विषयाचरण बाधक ॥ ३६८ ॥ <br>
जेवीं चकमकेची आगी । जाळूं न शके नाटॆलागीं ।<br>
तेवीं ब्रह्मप्राप्ती प्रथमरंगीं । प्रपंचसंगीं विनाशे ॥ ३६९ ॥<br>
विषय मिथ्या मायिक । ते भोगीं जंव भासे हरिख । <br>
तंववरी विषय बाधक । जाण निष्टंक उद्धवा ॥ ३७० ॥<br>
तें त्यागावया विषयसेवन । निर्दळावा देहाभिमान ।<br>
याचियालागीं माझें भजन । साक्षेपें जाण करावें ॥ ३७१ ॥<br>
व्रत तप तीर्थ दान । करितां योग याग यजन ।<br>
वेदशास्त्र पुराणश्रवण । तेणें देहाभिमान ढळेना ॥ ३७२ ॥<br>
भावें करितां माझें भजन । समूळ सुटे देहाभिमान ।<br>
भक्ती उत्तमोत्तम साधन । भक्तीआधीन परब्रह्म ॥ ३७३ ॥<br>
ज्ञान वैराग्य निवृत्ती । धृति शांति ब्रह्मस्थिती ।<br>
यांची जननी माझी भक्ती । जाण निश्चितीं उद्धवा ॥ ३७४ ॥<br>
चहूं मुक्तींहूनि वरती । उल्हासें नांदे माझी भक्ती ।<br>
माझे भक्तीची अनिवार शक्ती । तिसी मी निश्चितीं आकळलों ॥ ३७५ ॥<br>
माझें स्वरूप अनंत अपार । तो मी भक्तीनें आकळलों साचार । <br>
यालागीं निजभक्तांचें द्वार । मी निरंतर सेवितसें ॥ ३७६ ॥<br>
भक्तीनें आकळलों जाण । यालागीं मी भक्ताअधीन ।<br>
माझिये भक्तीचें महिमान । मजही संपूर्ण कळेना ॥ ३७७ ॥<br>
बहुतीं करूनि माझी भक्ती । मज ते मोक्षचि मागती । <br>
उपेक्षूनि चारी मुक्ती। करी मद्भक्ती तो धन्य ॥ ३७८ ॥<br>
ऐशी जेथ माझी भक्ती । तेथ पायां लागती चारी मुक्ती ।<br>
त्यासी सर्वस्वें मी श्रीपती । विकिलों निश्चितीं भावार्थें ॥ ३७९ ॥<br>
ते भक्तीच मुख्य ज्यास साधन । यालागीं मी त्या भक्ताअधीन । <br>
त्यांचे कदाकाळें वचन । मी अणुप्रमाण नुल्लंघीं ॥ ३८० ॥<br>
ते मज म्हणती होईं सगुण । तैं मी सिंह सूकर होय आपण ।<br>
त्यांलागीं मी विदेही जाण । होय संपूर्ण देहधारी ॥ ३८१ ॥<br>
एका अंबरीषाकारणें । दहा जन्म म्यां सोसणें । <br>
अजत्वाचा भंग साहणें । परी भक्तांसी उणें येऊं नेदीं ॥ ३८२ ॥<br>
द्रौपदी नग्न करितां तांतडी । तिळभरी हों नेदींच उघडी । <br>
झालों नेसविता वस्त्रें कोडी । भक्तसांकडीं मी निवारीं ॥ ३८३ ॥<br>
तो मी भक्तसाहाकारी । अजन्मा त्यांचेनि जन्म धरीं । <br>
समही वर्ते अरिमित्रीं । भक्तकैवारी हो‍ऊनियां ॥ ३८४ ॥<br>
जो माझिया भक्तां हितकारी । तो मज परम मित्र संसारीं ।<br>
जो माझ्या भक्तांसी वैर करी । तो मी नानापरी निर्दळीं ॥ ३८५ ॥<br>
ऐसा मी भक्तसाह्य श्रीकृष्ण । त्या माझें निजभजन ।<br>
न करूनियां अभाग्य जन । अधःपतन पावती ॥ ३८६ ॥<br>
म्हणशी ‘पाप असतां शरीरीं । तुझें भजन घडे कैशा परी’ ।<br>
सकळ पापांची बोहरी । माझें नाम करी निमेषार्धें ॥ ३८७ ॥<br>
ऐकोनि नामाचा गजर  । पळे महापातकांचा संभार ।<br>
नामापाशीं महापापासी थार । अणुमात्र असेना ॥ ३८८ ॥<br>
माझिया निजनामापुढें । सकळ पाप तत्काळ उडे ।<br>
तें पाप नामस्मरत्याकडे । केवीं बापुडें येऊं शके ॥ ३८९ ॥<br>
अवचटें सूर्य अंधारीं बुडे । तरी पाप न ये भक्तांकडे ।<br>
भक्तचरणरेणु जेथ पडे । तेथ समूळ उडे पापराशी ॥ ३९० ॥<br>
माझें नाम ब्रह्मास्त्र जगीं । महापाप तें बापुडें मुंगी ।<br>
नामापुढे उरावयालागीं । कस त्याचे अंगीं असेना ॥ ३९१ ॥<br>
माझे नामाचा प्रताप ऐसा । मा माझे भक्तीची कोण दशा ।<br>
पडलिया मद्भक्तीचा ठसा । तो नागवे सहसा कळिकाळा ॥ ३९२ ॥<br>
यालागीं माझे भजन । निर्दळी देहाभिमान । <br>
माझे निजभजनेंवीण जाण । देहाभिमान तुटेना ॥ ३९३ ॥<br>
जेणें तुटे देहाभिमान । तें कैसें म्हणशी तुझें भजन ।<br>
अभेदभावें भक्ती पूर्ण । तेणें देहाभिमान निर्दळे ॥ ३९४ ॥<br>
भगवद्भाव सर्वांभूतीं । या नांव गा ‘अभेदभक्ती’ ।<br>
हे आकळल्या भजनस्थिती । अहंकृती उरेना ॥ ३९५ ॥<br>
माझें नाम ज्याचे वदनीं । माझी कीर्ति ज्याचे श्रवणीं ।<br>
माझा भाव ज्याचे मनीं । ज्याचे करादिचरणीं क्रिया माझी ॥ ३९६ ॥<br>
जो जागृतीमाजीं पाहे मातें । जो स्वप्नीं देखे मज एकातें ।<br>
जो मजवेगळें चित्त रितें । न राखे निश्चितें निजनिष्ठा ॥ ३९७ ॥<br>
यापरी भजनस्थितीं । त्रिगुण विकार मावळती ।<br>
तेणें अहंकाराची निवृत्ती । विषयासक्ति निर्दळे ॥ ३९८ ॥<br>
भक्तांसी विषयसेवन । सर्वथा बाधक नव्हे जाण ।<br>
तो विषय करी मदर्पण । तेणें बाधकपण नव्हे त्यासी ॥ ३९९ ॥<br>
नाना साधनें विषयो त्यागिती । त्यागितां परम दुःखी होती । <br>
भक्त विषयो भगवंतीं अर्पिती । तेणें होती नित्यमुक्त ॥ ४०० ॥<br>
ग्रासोग्रासीं हरिस्मरण । तैं अन्नचि होय परब्रह्म पूर्ण ।<br>
त्यासी नाहीं बाधकपण । ब्रह्मार्पण सहजेंचि ॥ ४०१ ॥<br>
भक्तांची भजनस्थिती । विषयीं मद्‌रूपता भाविती । <br>
तेणें मावळे विषयस्फूर्ती । नव्हे ती या रीतीं बाधक ॥ ४०२ ॥<br>
यापरी माझें भजन । करी मनोमळक्षाळण ।<br>
विकारेंसी तिन्ही गुण । करी निर्दळण देहाभिमान ॥ ४०३ ॥ <br>
ऐशी न करितां माझी भक्ती । न निर्दळितां अहंकृती । <br>
करणें जे विषयासक्ती । ते जाण निश्चितीं बाधक ॥ ४०४ ॥<br>
नातुडतां अकर्तात्मबोध । आदरूं नये विषयसंबंध । <br>
विषयाचा विषय‍उद्बोध । अति अशुद्ध बाधक ॥ ४०५ ॥<br>
जरी विषय मिथ्या मायिक । तरी साधकां अतिबाधक ।<br>
येचि अर्थीं यदुनायक । विशदार्थें देख सांगत ॥ ४०६ ॥</p>
<p class="shlok">
यथाऽऽमयोऽसाधुचिकित्सितो नृणां <br> 
पुनः पुनः सन्तुदति प्ररोहान् ।<br>
एवं मनोऽपक्व कषायकर्म <br>
कुयोगिनं विध्यति सर्वसङ्गम् ॥ २८ ॥</p>
<p class="ovi">
वैद्य नेणे रोगाचें लक्षण । नेणे धातुपुष्ट कीं क्षीण ।<br>
नेणे पथ्य ना अनुपान । नाडीज्ञान कळेना ॥ ४०७ ॥<br>
त्यापासाव वोखद घेतां । पुनः पुनः वाढे व्यथा ।<br>
तेवीं अवैराग्यें त्याग करितां । साधकां बाधकता अनिवार ॥ ४०८ ॥<br>
हृदयीं नाहीं विषयनिवृत्ति । बाह्य त्यागें वाढवी विरक्ती । <br>
ऐशी जे बहिर्मुद्रास्थिती । ते जाण निश्चितीं ‘कुयोग’ ॥ ४०९ ॥<br>
सांडोनियां भगवद्भजन । वेदविधि मार्गविहीन ।<br>
ऐसें जें कां त्यागलक्षण । ‘कुयोग’ संपूर्ण त्या नांव ॥ ४१० ॥<br>
द्रव्यदाराविषयासक्ती । दृढ वासना असतां चित्तीं ।<br>
बाह्य त्याग मिथ्या विरक्ती । ‘कुयोग’ निश्चितीं या नांव ॥ ४११ ॥<br>
आम्ही राजयोगी अतिश्रेष्ठ । म्हणोनि विषय भोगी यथेष्ट । <br>
वोस पडली वैराग्यपेंठ । ‘कुयोग’ चोखट या नांव ॥ ४१२ ॥<br>
आपली चोरूनि विषयासक्ती । बाह्य मिरवी मिथ्या विरक्ती ।<br>
हेचि ‘कुयोगाची’ स्थिती । जाण निश्चितीं उद्धवा ॥ ४१३ ॥<br>
ऐशिया कुयोगियां जाण । पुढतीं जन्म पुढतीं मरण । <br>
दुःखावर्तीं पडिले पूर्ण । सोडवी कोण तयांसी ॥ ४१४ ॥<br>
नव्हेचि इहलोकींचा विषयभोग । नव्हेचि परमार्थीं शुद्ध त्याग ।<br>
अंतरला उभय प्रयोग । दुःखभाग कुयोग्या ॥ ४१५ ॥<br>
परमार्थें त्यागसाधन । करितां अंतराय आलें विघ्न ।<br>
तयासी अवगती नव्हे जाण । जरी अनुताप पूर्ण स्वयें उपजे ॥ ४१६ ॥</p>
<p class="shlok">
कुयोगिनो ये विहितान्तरायैः <br> 
मनुष्यभूतैस्त्रिदशोपसृष्टैः ।<br>
ते प्राक्तनाभ्यासबलेन भूयो <br>
युञ्जन्ति योगं न तु कर्मतन्त्रम् ॥ २९ ॥</p>
<p class="ovi">
ब्रह्मज्ञानार्थ केला त्याग । अभ्यासही मांडिला साङ्ग ।<br>
मध्येंचि वोढवला उपसर्ग । विघ्नें अनेग साधकां ॥ ४१७ ॥<br>
उपजे कामाचा अतिवेग । खवळे क्रोधाची लगबग ।<br>
शिष्यसुहदांचे उद्वेग । मनीं उबग स्वहिताचा ॥ ४१८ ॥<br>
दारारूपें उपसर्ग । देव देती पैं अनेग । <br>
ऐसा अंतरायीं योगभंग । होतां अनुराग उद्धरी ॥ ४१९ ॥<br>
अभ्यास करितां अतिनिगुती । दैवें अंतराय योगा येती । <br>
तेथ निर्वेद उपजल्या चित्तीं । तोचि अभ्यास पुढतीं करी योगी ॥ ४२० ॥<br>
निजयोग अभ्यासबळें । जाळी अंतरायदोष समूळें ।<br>
परी कर्माचीं कर्मठ जाळें । योगी कदाकाळें स्पर्शेना ॥ ४२१ ॥<br>
अंतरायीं योग छळितां जाण । जरी योगी पावला मरण ।<br>
तरी तो नव्हे कर्माधीन । हें श्लोकार्धें श्रीकृष्ण बोलिला स्वयें ॥ ४२२ ॥<br>
पूर्वीं करितां योगसाधन । अदृष्टगतीं अंतराय जाण । <br>
योगी पावल्याही मरण । गती कोण तयासी ॥ ४२३ ॥<br>
अंतरायपरतंत्र । झाल्या योगी पावे जन्ममात्र । <br>
तेथही नादरी कर्मतंत्र । पूर्वाभ्यासें स्वतंत्र प्रवर्ते योगी ॥ ४२४ ॥<br>
मार्गस्था मार्गी गुंती । पडोनियां लागली वस्ती ।<br>
तो येरे दिवसीं तेचि पंथीं । लागे निश्चितीं निजमार्गा ॥ ४२५ ॥<br>
यापरी योगिया आपण । प्राक्तनसंस्कारें जाण ।<br>
योगाभ्यास करी पूर्ण । परी कर्माधीन कदा नव्हे ॥ ४२६ ॥<br>
साधनीं असतां माझी भक्ती । तैं अणुमात्र न पडे गुंती । <br>
मी भक्तकैवारी श्रीपती । राखें अहोरातीं निजभक्ता ॥ ४२७ ॥<br>
जेथ माझे भक्तीची आवडी । तेथ विघ्नें केवीं रिघतीं बापुडीं ।<br>
महाविघ्नांचिया कोडी । माझें नाम विभांडी उद्धवा ॥ ४२८ ॥<br>
भजनहीन योगीश्वर । अंतरायें पावे जन्मांतर ।<br>
तरी तो कर्मीं कर्मपर । नव्हे साचार पूर्वसंस्कारें ॥ ४२९ ॥<br>
‘जे पावले जीव जीवन्मुक्ती । तेही प्रारब्धकर्में वर्तती ।<br>
मा योगभ्रष्ट कर्म त्यागिती । घडे कैशा रीतीं’ म्हणशील ॥ ४३० ॥<br>
मुक्ताचें जें मोक्षस्थान । तेंचि साधकाचें मुख्य साधन ।<br>
यालागीं त्या दोघांही जाण । कर्मबंधन बाधीना ॥ ४३१ ॥<br>
मी एक कर्मकर्ता । ऐशी ज्यास नुपजे अहंता ।<br>
त्यासीही जाण सर्वथा । कर्मबंधकता स्पर्शेना ॥ ४३२ ॥</p>
<p class="shlok">
करोति कर्म क्रियते च जन्तुः <br>
केनाप्यसौ चोदित आनिपातात् ।<br>
न तत्र विद्वान् प्रकृतौ स्थितोऽपि <br>
निवृत्ततृष्णः स्वसुखानुभूत्या ॥ ३० ॥</p>
<p class="ovi">
जन्मापासूनि मरणान्त । प्राणी जें जें कर्म करित ।<br>
तें तें कोणी एक प्राचीन एथ । असे वर्तवीत निजसत्ता ॥ ४३३ ॥<br>
तेथ सज्ञान आणि अज्ञान । प्राचीन कर्में कर्माधीन ।<br>
अज्ञानासी अहंकर्तेपण । ज्ञाते निरभिमान वर्तती कर्मीं ॥ ४३४ ॥<br>
म्हणसी देहीं असतां प्राण । केवीं नुठी देहाभिमान ।<br>
ज्ञाता स्वसुखानुभवें पूर्ण । अहंकर्तेपण त्या स्फुरेना ॥ ४३५ ॥<br>
दोराचे सर्पाचा महाधाक । दोर जाणितल्या नुपजे देख ।<br>
तेवीं अनुभविल्या ब्रह्मसुख । अहंता बाधक स्फुरेना ॥ ४३६ ॥<br>
ऐक योगभ्रष्टाचें लक्षण । त्याचा प्राचीनसंस्कार जाण । <br>
उपजों नेदी देहाभिमान । योग संपूर्ण सिद्ध्यर्थ ॥ ४३७ ॥<br>
जें देहीं नित्य निरभिमान । तेचि ब्रह्मसुखें सदा संपन्न ।<br>
त्यांसी देहींचें कर्माचरण । सर्वथा जाण बाधीना ॥ ४३८ ॥<br>
ज्ञाता देहकर्मासी अलिप्त । हेंही अपूर्व नव्हे एथ ।<br>
तो देही असोनि देहातीत । तेंचि श्रीकृष्णनाथ स्वयें सांगे ॥ ४३९ ॥</p>
<p class="shlok">
तिष्ठन्तमासीनमुत व्रजन्तं <br>
शयानमुक्षन्तमदन्तमन्नम् ।<br>
स्वभावमन्यत् किमपीहमानं <br>
आत्मानमात्मस्थमतिर्न वेद ॥ ३१ ॥</p>
<p class="ovi">
देह उभें असतां जाण । ज्ञाता न देखे उभेंपण ।<br>
मा बैसल्या बैसलेंपण । मानी कोण देहाचें ॥ ४४० ॥<br>
परिपूर्ण ब्रह्माच्या ठायीं । उठणें बैसणें दोनी नाहीं ।<br>
ज्ञाता तेंचि झाला पाहीं । उठबैस कांही जाणेना ॥ ४४१ ॥<br>
दोराचा सर्प उपजला । भोग भोगूनि स्वयें निमाला । <br>
सत्यत्व नाहीं या बोला । तैसा देहो झाला मुक्तासी ॥ ४४२ ॥<br>
देह दैवें असे एकदेशी । ज्ञाता सर्वीं देखे आपणासी । <br>
देह जातां परदेशासी । ज्ञाता गमन मानसीं देखेना ॥ ४४३ ॥<br>
वस्तु वस्तुत्वें परिपूर्णपणें । तेथ कैंचें असे येणेंजाणें ।<br>
ज्ञाता सदा तद्‌रूपपणें । राहणेंजाणें स्पर्शेना ॥ ४४४ ॥<br>
ज्ञाता स्वयें रिघे शयनीं । परी शेजबाज न देखे अवनीं ।<br>
मी निजेलों हेंही न मनी । निजीं निजरूपपणीं सर्वदा ॥ ४४५ ॥<br>
ज्ञाता जेवूं बैसे निजसुखें । परी मी भुकेलों हें न देखे । <br>
रसने नेणतां सर्व रस चाखे । जेवी येणें सुखें निजगोडीं ॥ ४४६ ॥<br>
दिसे यावत्तृम जेविला । परी तो धाला ना भुकेला । <br>
तो  उच्छिष्टही नाहीं झाला । शेखीं आंचवला संसारा ॥ ४४७ ॥<br>
जरी तो स्वभावें सांगें गोष्टी । तरी अबोलणें घाली शब्दपोटीं ।<br>
बोलीं अतिरसाळ गोडी उठी । तरी न सुटे मिठी मौनाची ॥ ४४८ ॥<br>
मी एक चतुर बोलका । हाही नुठी त्या आवांका । <br>
बोल बोलों नेणे फिका । बोलोनि नेटका अबोलणा ॥ ४४९ ॥<br>
ज्ञाता पाहे निजात्मसुखें । माझें तुझें हेंही वोळखे ।<br>
परी तो डोळांचि न देखे । देखे तें आपण्यासारिखें त्रैलोक्य ॥ ४५० ॥<br>
तो जों दृश्य पाहों बैसे । तों दृश्याचा ठावोचि पुसे ।<br>
जें देखे तें आपण्याऐसें । निजात्मसौरसें जग देखे ॥ ४५१ ॥<br>
करूनि डोळ्यांचा अंत । ज्ञाता देखणेपणें पाहत ।<br>
त्या देखण्याचा निजस्वार्थ । न चढे हात वेदशास्त्रां ॥ ४५२ ॥<br>
जाणे शब्दींचें शब्दज्ञान । मी श्रोता हे नुठी आठवण ।<br>
उपेक्षूनियां देहींचे कान । करी श्रवण सर्वांगें ॥ ४५३ ॥<br>
यापरी स्वयें सज्ञान । हो‍ऊनियां सावधान ।<br>
सोलूनियां शब्दज्ञान । करी श्रवण स्वभावें ॥ ४५४ ॥<br>
जाणे सुवास दुर्वास । भोगीं न धरी नाकाची आस ।<br>
सुमना सबाह्य जो सुवास । तो भोगी सावकाश सर्वदा ॥ ४५५ ॥<br>
मृदुकठिणादि स्पर्श जाणे । परी मी जाणतों हें स्फुरों नेणे ।<br>
अंगा लागे तें निजांग करणें । हा स्पर्श भोगणें सज्ञानीं ॥ ४५६ ॥<br>
ज्ञाता चालता दिसे चरणीं । परी तो चालतां स्वयें अचरणी । <br>
स्वेच्छा हिंडतांही अवनीं । तो ठायाहूनि ठळेना ॥ ४५७ ॥<br>
हस्तव्यापारीं देतां दान । मी दाता ही नुठी आठवण । <br>
देतेंघेतें दान होय आपण । यापरी सज्ञान वर्तवी करा ॥ ४५८ ॥<br>
कायिक वाचिक मानसिक । कर्म निफजतां स्वाभाविक । <br>
ज्ञाता ब्रह्मरूपें निर्दोख । देहासी देख स्पर्शेना ॥ ४५९ ॥<br>
अकर्तात्मनिजसत्ता । ज्ञाता सर्व कर्मीं वर्ततां । <br>
न देखे कर्म-क्रिया-कर्तव्यता । निजीं निजात्मता निजबोधें ॥ ४६० ॥<br>
ज्ञाता नित्य निजात्मसुखें । देहीं असोनि देह न देखे । <br>
तो देहकर्मीं केवीं आडके । पूर्ण परमात्मसुखें संतुष्ट ॥ ४६१ ॥<br>
जगासी लागलें कर्मबंधन । तेथें खातां जेवितां सज्ञान । <br>
केवीं न पवे कर्मबंधन । तेंचि निरूपण हरि सांगें ॥ ४६२ ॥</p>
<p class="shlok">
यदि स्म पश्यत्यसदिन्द्रियार्थं <br>
नानानुमानेन विरुद्धमन्यत् ।<br>
न मन्यते वस्तुतया मनीषी <br>
स्वाप्नं यथोत्थाय तिरोदधानम् ॥ ३२ ॥</p>
<p class="ovi">
हो कां लौकिकाचे परी । ज्ञाता वर्ते लोकाचारीं ।<br>
तोही प्रपंचामाझारीं । कर्में करी लौकिकें ॥ ४६३ ॥<br>
परी कार्य-कर्म-कर्तव्यता । हे ज्ञात्यासी नाहीं अहंता  ।<br>
तेणें प्रपंचामाजीं निजात्मता । निश्चयें तत्त्वतां वश्य केली ॥ ४६४ ॥<br>
विषयादि प्रपंचभान । सत्य मानिती अज्ञान । <br>
तो प्रपंच देखती सज्ञान । ब्रह्मपूर्ण पूर्णत्वें ॥ ४६५ ॥<br>
साकरेचा इंद्रावणघडू । जाणा गोड नेणा कडू ।<br>
तैसा प्रपंचाचा पडिपाडू । लाभ आणि नाडू ज्ञानाज्ञानें ॥ ४६६ ॥<br>
सुवर्णाची खोटी । मूर्ख मानिती केवळ गोटी ।<br>
ज्ञाते घालूनियं मिठी । घेती ज्ञानदृष्टीं बहुमोलें ॥ ४६७ ॥<br>
तेवीं सांसारिक क्रियाकर्म । मूर्खा मूर्खपणें भासे विषम । <br>
तेंचि ज्ञात्यासी परब्रह्म । स्वानंदें आराम सर्वदा ॥ ४६८ ॥<br>
प्रपंच खाणोनि सांडावा । मग ब्रह्मभाव मांडावा । <br>
हेंही न लगे त्या सदैव । उखिताचि आघवा परब्रह्म ॥ ४६९ ।<br>
मिथ्या दोराचा सर्पाकार । तेथ मिळोनि अज्ञान नर । <br>
नाना अनुमानीं भयंकर । सत्य साचार मानिती ॥ ४७० ॥<br>
तेवीं मिथ्या प्रपंचाचें भान । बाधक मानिती अज्ञान ।<br>
तेंचि स्वानुभवें सज्ञान । जाणती पूर्ण परब्रह्म ॥ ४७१ ॥<br>
जेवीं स्वप्न साच निद्रिताप्रती । तेवीं प्रपंच साच निज भ्रांती ।<br>
तोचि निजात्मजागृताप्रती । मिथ्या निश्चितीं निजबोधें ॥ ४७२ ॥<br>
मिथ्या प्रपंचाचें भान । जाणोनि झाले जे सज्ञान ।<br>
त्यांसी सर्व कर्मीं वर्ततां जाण । देहाभिमान कदा नुपजे ॥ ४७३ ॥<br>
साधकांचा साधावया स्वार्थ । पूर्वी सर्वस्वरूपें भगवंत । <br>
बोलिला तेणें विकारवंत । झाला निश्चित म्हणशील ॥ ४७४ ॥<br>
वस्तु नव्हे विकारवंत । ते निजसाम्यें सदोदित ।<br>
तेचि अर्थीं श्रीकृष्णनाथ । असे सांगत निजबोधें ॥ ४७५ ॥</p>
<p class="shlok">
पूर्वं गृहीतं गुणकर्मचित्रं <br>
अज्ञानमात्मन्यविविक्तमङ्ग ।<br>
निवर्तते तत्पुनरीक्षयैव <br>
न गृह्यते नापि विसृज्य आत्मा ॥ ३३ ॥</p>
<p class="ovi">
संसार तो पूर्वदशे । अति अतर्क्य मायावशें ।<br>
शुद्ध वस्तु बहुधा भासे । गुणकर्मविन्यासें बहुरूप ॥ ४७६ ॥<br>
नाम रूप व्यक्ति वर्ण । कुळ गोत्र क्रियाचरण ।<br>
यापरी प्रपंच भिन्न । सत्य अज्ञान मानिती ॥ ४७७ ॥<br>
प्रपंच वस्तूच्या ठायीं अध्यस्त । यालागीं वस्तु तद्‌रूप भासत । <br>
स्फटिक नानारंगीं अलिप्त । परी संबंधे भासत तद्‌रूप ॥ ४७८ ॥<br>
जग पाहतां यापरी । भिन्न भासे अज्ञानेंकरीं । <br>
तेणें आत्मा म्हणती विकारी । नर अविचारी अज्ञानें ॥ ४७९ ॥<br>
त्या अज्ञानाची होय निवृत्ती । तैं साधकां माझी सुलभ प्राप्ती । <br>
यालागीं माझी निजभक्ती । म्यां यथानिगुतीं प्रकाशिली ॥ ४८० ॥<br>
साधकांचा निजस्वार्थ । जेणें शीघ्र होय हस्तगत । <br>
यालागीं सर्वभूतीं भगवंत । हा म्यां निजगुह्यार्थ प्रबोधिला ॥ ४८१ ॥<br>
हें धरोनियां अनुसंधान । भावें करितां माझें भजन ।<br>
तेथ मावळॆ मीतूंपण । अविद्येसीं अज्ञान समूळ मिथ्या ॥ ४८२ ॥<br>
तेथ दृश्य-द्रष्टा-दर्शन । त्रिगुणेंसीं कार्यकारण । <br>
नुरेचि प्रपंचाचें भान । ब्रह्म परिपूर्ण पूर्णत्वें ॥ ४८३ ॥<br>
तेथ नाम रूप गुण जाती । नाहीं महाभूतें भूतव्यक्ती ।<br>
चैतन्य पूर्ण सहजस्थिती । ब्रह्मीं ब्रह्मस्फूर्तीं असेना ॥ ४८४ ॥<br>
तें उंच ना ठेंगणें । मोठें ना रोड होणें ।<br>
उजू ना वांकुडेपणें । असों नेणे विकारी ॥ ४८५ ॥<br>
तेथ शीत ना उष्ण । मृदु ना कठिण । <br>
कडू ना गोडपण । सुखदुःखेंवीण निर्द्वंद्व ॥ ४८६ ॥<br>
तेथ भेद ना अभेद । बोलतें ना निःशब्द ।<br>
शाहणें ना मुग्ध । देखणें ना अंध चिद्‌रूपपणें ॥ ४८७ ॥<br>
तें एथें ना तेथें । येतें ना जातें ।<br>
जवळी ना परतें । सदोदित स्वयंसिद्ध ॥ ४८८ ॥<br>
तें खातें ना न खातें । तें घेतें ना देतें ।<br>
जीतें ना मरतें । परादिपर तें परात्पर ॥ ४८९ ॥<br>
तें बद्ध ना मुक्त । नित्य ना अनित्य ।<br>
क्षोभे ना प्रसन्न होत । वस्तु सदोदित सद्‌रूपत्वें ॥ ४९० ॥<br>
तेथ पाप ना पुण्य । आकार ना शून्य ।<br>
सगुण ना निर्गुण । स्वानंदें पूर्ण सुखरूप ॥ ४९१ ॥<br>
सर्वभूतीं भगवद्भजन । करूनि माझे भक्तजन । <br>
माझें निजरूप परिपूर्ण । स्वयें आपण हो‍ऊनि ठेले ॥ ४९२ ॥<br>
त्यांसी संत म्हणोनि कांहीं घेणें । अथवा असंत म्हणोनि सांडणें ।<br>
हें नुरेचि त्यांसी वेगळेपणें । ब्रह्मीं ब्रह्मपणें परिपूर्ण ॥ ४९३ ॥<br>
बद्धकाळीं बद्धता । आत्मेति घेतली नाहीं तत्त्वतां ।<br>
अथवा मुक्तकाळींची मुक्तता । आत्मा सर्वथा स्पर्शेना ॥ ४९४ ॥<br>
आत्मा अविकारी पाहीं । येणॆं निरूपणें पडे ठायीं ।<br>
जरी म्हणशी कळलें नाहीं । ऐक तेंही सांगेन ॥ ४९५ ॥<br>
आत्मा सर्वदा नित्य पाहीं । यालागीं त्यासी उत्पत्ति नाहीं ।<br>
‘उत्पत्ति’ न लगे ज्याचे ठायीं । तो गर्भासी कंहीं स्पर्शेना ॥ ४९६ ॥<br>
गर्भजन्म ज्यासी नाहीं । त्यासी देहाचा अभाव पाहीं ।<br>
देहेंवीण ‘वृद्धी’ कंहीं । त्याचे ठायीं स्पर्शेना ॥ ४९७ ॥<br>
जो सर्वदा विदेही । कर्म न रिघे त्याच्या ठायीं । <br>
कर्मेंवीण बद्धता पाहीं । आत्म्यासी कंहीं लागेना ॥ ४९८ ॥<br>
जो निरवयव साचार । त्यासी एकही न घडे संस्कार ।<br>
ज्यासी नाहीं आकार । त्यासी विकार स्पर्शेना ॥ ४९९ ॥<br>
जो गर्भजन्माअतीत । मरण रिघों न शके तेथ ।<br>
काळाचाही न लगे घात । क्षयातीत परमात्मा ॥ ५०० ॥<br>
न लगे जन्म कर्म मरण । त्यासी विकारी करी कोण । <br>
वस्तु अविकारी परिपूर्ण । यापरी जाण उद्धवा ॥ ५०१ ॥<br>
निबिड दाटल्या अज्ञान । आत्मा नाहीं न करवे जाण ।<br>
प्रखर झालियाही ज्ञान । आत्मा नवा जाण नुपजवे ॥ ५०२ ॥<br>
ज्ञानाज्ञानीं अलिप्त । आत्मा निर्विकार नित्य ।<br>
येचि अर्थीं सदृष्टांत । असे सांगत श्रीकृष्ण ॥ ५०३ ॥</p>
<p class="shlok">
यथा हि भानोरुदयो नृचक्षुषां <br>
तमो निहन्यान्न तु सद्विधत्ते ।<br>
एवं समीक्षा निपुणा सती मे<br>
हन्यात्तमिस्रं पुरुषस्य बुद्धेः ॥ ३४ ॥</p>
<p class="ovi">
डोळां नांदते दृष्टीसी । तम अवरोधी तियेसी ।<br>
सूर्य उगवूनि तमातें निरसी । परी नवे दृष्टीसी नुपजवी ॥ ५०४ ॥<br>
तेवीं अविद्या क्षोभूनि सबळ । आत्मा नाहीं न करवेच केवळ ।<br>
पुरुषबुद्धीस आणोनि पडळ । मिथ्या द्वैतजाळ दाखवी ॥ ५०५ ॥<br>
तेथ पावल्या शुद्ध ज्ञानासी । अविद्या मळ मात्र निरसी ।<br>
परी नवें उपजवावया आत्म्यासी । सामर्थ्य ज्ञानासी असेना ॥ ५०६ ॥<br>
आत्मा निजप्रकाशेंसीं । ज्ञानाज्ञानातें प्रकाशी ।<br>
तें ज्ञानाज्ञान परमात्म्यासी । कदाकाळेंसीं स्पर्शेना ॥ ५०७ ॥<br>
ज्ञानाज्ञानविकार । अविद्यांतःपाती साचार । <br>
आत्मा अविद्येहूनि पर । नित्य निर्विकार या हेतू ॥ ५०८ ॥<br>
रात्री नाहीं सूर्यासी । मा दिवसु काय आहे त्यासी ।<br>
तेवीं ज्ञानाज्ञान आत्म्यासी । कदाकाळेंसी स्पर्शेना ॥ ५०९ ॥<br>
आत्मा निर्विकार स्वयंज्योती । अलिप्त ज्ञानाज्ञानस्थिति ।<br>
त्या स्वरूपाची सहज प्राप्ती । उद्धवाप्रती हरी सांगे ॥ ५१० ॥</p>
<p class="shlok">
एष स्वयंज्योतिरजोऽप्रमेयो <br>
महानुभूतिः सकलानुभूतिः ।<br>
एकोऽद्वितीयो वचसां विरामे <br>
येनेषिता वागसवश्चरन्ति ॥ ३५ ॥</p>
<p class="ovi">
‘एष स्वयंज्योति’ चें व्याख्यान । परमात्मा स्वप्रकाशघन ।<br>
साधक तद्‌रूप आपण । अभिन्नत्वें जाण सर्वदा ॥ ५११ ॥<br>
आत्मा परिपूर्ण निजपूर्णता । त्यासी वेगळीं कैंचीं मातापिता । <br>
यालागीं आत्म्यासी जन्मकथा । जाण सर्वथा असेना ॥ ५१२ ॥<br>
त्रिगुणांचे त्रिविध मळ । हे मिथ्या मायिक समूळ । <br>
आत्म्यासी न लागती अळुमाळ । यालागीं ‘निर्मळ’ निजात्मा ॥ ५१३ ॥<br>
‘अप्रमेय’ म्हणिपे तें ऐका । ऐसा तैसा इतुका तितुका । <br>
पैल तो अमका । प्रमाण देखा कदा नव्हे ॥ ५१४ ॥<br>
काळा गोरा सांवळा । निळा धवळा पिंवळा । <br>
एथ तेथ दूरी जवळा । या प्रमाणांवेगळा परमात्मा ॥ ५१५ ॥<br>
‘महानुभूति’ पदव्याख्यान । आत्मा अखंडदंडायमान । <br>
निजीं निजरूपें समसमान । स्वानंदघन सर्वदा ॥ ५१६ ॥<br>
तेथ देश काळ वर्तमान । ध्येय ध्याता अथवा ध्यान ।<br>
ज्ञेय ज्ञाता आणि ज्ञान । हेंही जाण असेना ॥ ५१७ ॥<br>
नाम-रूप-जात-गोत । क्रियाकार्मासी अलिप्त । <br>
जन्ममरण कैंचें तेथ । वस्तु सदोदित स्वानंदें ॥ ५१८ ॥<br>
तेथ वृद्धी आणि ऱ्हास । आदिमध्यान्तविलास । <br>
परिपाकादि विन्यास । यांचाही प्रवेश असेना ॥ ५१९ ॥<br>
म्हणशी पूर्वोक्त धर्मस्थिती । तेथ न रिघे कैशा रीतीं ।<br>
‘सकळानुभूति’ या पदोक्तीं । वस्तु सर्वार्थीं अलिप्त ॥ ५२० ॥<br>
या रीतीं धर्म आणि अधर्म । सकळ भूतांचें क्रियाकर्म । <br>
प्रकाशक मी आत्माराम । यासी अलिप्त परम परमात्मा ॥ ५२१ ॥<br>
गंगाजळा आणि मद्यासी । आकाश व्याप्त असोनि त्यांसी ।<br>
परी तें अलिप्त दोंहीसीं । तेवीं ज्ञानाज्ञानासी परमात्मा ॥ ५२२ ॥<br>
जेथ ज्ञानाज्ञानाचा अभावो । तेथ कर्माकर्मा कैंचा ठावो ।<br>
‘सकळानुभूति’ या नांव पहा हो । अभेदान्वयो स्वानंदें ॥ ५२३ ॥<br>
ऐसा परमात्मा परमानंद । सजातीय-विजातीय-स्वगतभेद ।<br>
नसोनियां वस्तु शुद्ध । जाण प्रसिद्ध निजबोधें ॥ ५२४ ॥<br>
‘विजातीय भेद’ मी देह म्हणणें । ‘सजातीय भेद’ मी जीवपणें ।<br>
‘स्वगत भेद’ मी ब्रह्म स्फुरणें । हे तिनी नेणें परमात्मा ॥ ५२५ ॥<br>
तेथ ऊणखूण लक्ष्यलक्षण । युक्तिप्रयुक्ती प्रमाण । <br>
हेंही सर्वथा न रिघे जाण । ब्रह्म परिपूर्ण एकाकी ॥ ५२६ ॥<br>
ऐसें एकाकी परब्रह्म । निजगुह्याचें गुह्य उत्तम । <br>
हें जाणे तो सभाग्य परम । त्यासी भवभ्रम न बाधी ॥ ५२७ ॥<br>
तो देहीं असतांचि जाण । त्यासी न बाधी देहगुण ।<br>
कदा न बाधी कर्माचरण । जन्ममरण बाधीना ॥ ५२८ ॥<br>
ऐकोनि ऐशिया ज्ञानासी । तें स्वरूप स्पष्ट सांग म्हणसी ।<br>
तरी तेथ रिगमु नाहीं वाचेसी । श्रुति शब्देंसीं परतल्या ॥ ५२९ ॥<br>
जेथ अतिविवेकसंपन्न । बुद्धि प्रवेशेना आपण । <br>
सवेगपणें न पवे मन । ते वस्तु वाचेअधीन सर्वथा नव्हे ॥ ५३० ॥<br>
खुंटली शास्त्रांची व्युत्पत्ती । दर्शनें अद्यापि विवादती । <br>
श्रुति परतल्या ‘नेति नेति’ । तेथ वचनोक्ती विरामु ॥ ५३१ ॥<br>
धरोनि जाणिवेची हांव । शब्दज्ञानें घेतली धाव । <br>
परी वस्तूचें एकही नांव । घ्यावया जाणीव न सरेचि ॥ ५३२ ॥<br>
एवं विचारितां साचार । परादि वाचा नव्हे उच्चार । <br>
यालागीं वस्तु ‘परात्पर’ । क्षराक्षराअतीत ॥ ५३३ ॥<br>
जे सर्वावयवीं सर्वदा शून्य । शेखीं शून्यही नव्हे आपण ।<br>
शून्यप्रकाश चिद्घन । वस्तु परिपूर्ण एकत्वें ॥ ५३४ ॥<br>
तेथ रिघावया वचनोक्तीं । शब्दें साधिल्या नाना युक्ती ।<br>
त्या चिदाकाशीं मावळती । जेवीं कां उगवतां गभस्ती खद्योत ॥ ५३५ ॥<br>
खद्योत सूर्यासी खेवं देता । तैं वस्तु येती वचनाचे हाता । <br>
वस्तूपाशीं शब्दाच्या कथा । जाण तत्त्वतां हारपती ॥ ५३६ ॥<br>
सूर्योदय झालिया पाहीं । खद्योत शोधितां न पडे ठायीं ।<br>
तेवीं वस्तुप्राप्ति पाविजे जिंहीं । तैं मागमोस नाहीं शब्दांचा ॥ ५३७ ॥<br>
हो कां आंधारिये रातीं । ज्यांची दीपें चाले क्रियास्थिती ।<br>
तेथ झालिया सूर्योदयप्राप्ती । तेचि उपेक्षिती दीपातें ॥ ५३८ ॥<br>
तेवीं शाब्दिका ज्ञानयुक्तीं । अनुतापें ब्रह्म विवंचिती ।<br>
ज्यासी झाली ब्रह्मप्राप्ती । तेचि उपेक्षिती शब्दातें ॥ ५३९ ॥<br>
जंव जंव शब्दाचा अभिमान । तंवतव दूरी ब्रह्मज्ञान ।<br>
तेचि अर्थींचें उपलक्षण । ऐक निजखूण उद्धवा ॥ ५४० ॥<br>
कन्या द्यावया वरासी । माता पिता बन्धु ज्योतिषी ।<br>
मेळवूनियां सुहृदांसी । कन्या वरासी अर्पिती ॥ ५४१ ॥<br>
तेथ भर्तारसंभोगसेजेपाशीं । जवळी मातापितासुहृदेंसीं ।<br>
असणें हाचि अवरोध तिसी । पतिसुखासी प्रतिबंध ॥ ५४२ ॥<br>
तेवीं योग्यता चातुर्य जाण । शब्दज्ञानें ज्ञातेपण ।<br>
जवळी असतां ब्रह्मज्ञान । सर्वथा जाण हों न शके ॥ ५४३ ॥<br>
जेवीं डोळां अल्प कण न समाये । तेवीं ब्रह्मीं कल्पना न साहे । <br>
यालागीं निर्विकल्पें पाहें । ब्रह्मज्ञान होये सुटंक ॥ ५४४ ॥<br>
समस्त ज्ञानाचा उपरम । सकळ वचनांचा विराम ।<br>
तैंचि पाविजे परब्रह्म । ऐसें पुरुषोत्तम बोलिला ॥ ५४५ ॥<br>
जें नाकळे बुद्धीच्या ठायीं । जें मनासी नातुडे कंहीं ।<br>
जें वचनासी विषयो नव्हे पाहीं । प्रमाणाचे पायीं पावलें न वचे ॥ ५४६ ॥<br>
यापरी वस्तु न पडे ठायीं । तरी ते वस्तुचि म्हणशी नाहीं ।<br>
ऐसें उद्धवा कल्पिसी कांहीं । ऐक ते विषयीं सांगेन ॥ ५४७ ॥</p>
<p class="shlok">
( मूळ श्लोकींचें पद ) ‘येनेषिता वागसवश्चरंति ॥’</p>
<p class="ovi">
येथें देहेंद्रियाप्राण । हे जड मूढ अचेतन ।<br>
त्यांसी चेतवी आत्मा चिद्घन । तेंही उपलक्षण अवधारीं ॥ ५४८ ॥<br>
आत्मप्राभा ‘दृष्टी’ प्रकाशे । परी आत्मा दृष्टीसी न स्पर्शे ।<br>
आत्मा दृष्टीसबाह्य असे । परी दृष्टीसी न दिसे अदृश्यत्वें ॥ ५४९ ॥<br>
आत्मसत्ता ऐकती ‘श्रवण’ । श्रवणांसी आत्मा नातळे जाण । <br>
श्रवणां सबाह्य असोनि पूर्ण । श्रवणविषय जाण नव्हेचि आत्मा ॥ ५५० ॥<br>
‘वाचा’ आत्मसत्ता उठीं । आत्मा नातळे वाचिका गोठी ।<br>
वस्तु शब्दाचे पाठीं पोटीं । तो शब्द शेवटीं नेणें वस्तु ॥ ५५१ ॥<br>
‘मन’ आत्मसत्तें चपळ । मना सबाह्य आत्मा केवळ । <br>
तो मनासी नातळे अळुमाळ । मनासी अकळ निजत्मा ॥ ५५२ ॥<br>
‘चित्त’ चेतवी चिद्धन । चित्सत्ता चित्तासी चितन ।<br>
चित्ता सबाह्य चैतन्य पूर्ण । तरी चित्तासी चैतन्य कळेना ॥ ५५३ ॥<br>
आत्मसंयोगें ‘अहं’ उल्हासे । अहंता आत्मा कदा न स्पर्शे । <br>
अहंतासबाह्य आत्मा असे । परी तो आत्मा न दिसे अहंकारें ॥ ५५४ ॥<br>
आत्मप्रभाप्रकशविधीं । प्रकाशिली ‘विवेकबुद्धी’ । <br>
बुद्धी आत्मा नेणे त्रिशुद्धी । आत्मा बुद्धी-सबाह्य ॥ ५५५ ॥<br>
आत्मप्रभा ‘प्राण’ चळे । परी प्राणासी आत्मा नातळे ।<br>
प्राण-सबाह्य आत्ममेळें । तरी प्राणासी न कळे परमात्मा ॥ ५५६ ॥<br>
उद्धवा तूं यापरी पाहें । जड जयाचेनि वर्तताहे ।<br>
तो आत्मा स्वतःसिद्ध आहे । नाहीं नोहे कल्पांतीं ॥ ५५७ ॥<br>
यापरी आत्मा स्वतःसिद्ध । भेद नांदवूनि अभेद । <br>
द्वंद्व प्रकाशोनि निर्द्वंद्व । हा निजात्मबोध दृढ केला ॥ ५५८ ॥<br>
एवं आत्मा निर्द्वंद्व अद्वैतें । तो आहे नाहीं म्हणावया येथें । <br>
कोणी नुरेचि गा म्हणतें । आत्मा निजात्मते परिपूर्ण ॥ ५५९ ॥<br>
आत्मा निजात्मता सदोदित । संसार तेथ आरोपित ।<br>
येचि श्रीकृष्णनाथ । असे सांगत श्लोकार्थें ॥ ५६० ॥</p>
<p class="shlok">
एतावानात्मसम्मोहो यद्विकल्पस्तु केवले ।<br>
आत्मन्नृते स्वमात्मानमवलम्बो न यस्य हि ॥ ३६ ॥</p>
<p class="ovi">
आत्मा केवळ नित्यमुक्त । त्रिगुण गुणांसी अतीत । <br>
नभाहूनि अतिअलिप्त । सदोदित पूर्णत्वें ॥ ५६१ ॥<br>
ब्रह्म अखंडदंडायमान । सर्वदा स्वानंदघन ।<br>
ऐसें अलिप्तीं प्रपंचभान । तो मिथ्या जाण आरोपु ॥ ५६२ ॥<br>
आरोपासी अधिष्टान । स्वयें परमात्मा आपण ।<br>
यालागीं प्रपंचाचें भान । तेथेंचि जाण आभासे ॥ ५६३ ॥<br>
परमात्म्याहूनि भिन्न । प्रपंचासी नाहीं स्थान ।<br>
यालागीं उत्पत्ति स्थिति निदान । तेथेंचि जाण आभासे ॥ ५६४ ॥<br>
जेवीं दोराचा सर्प पाहीं । दोरावेगळा न दिसे कंहीं ।<br>
दोर सर्प झालाचि नाहीं । तरी त्याच्या आभासे ॥ ५६५ ॥<br>
तेवीं निर्विकल्प पूर्ण ब्रह्म । नातळे रूप नाम गुण कर्म ।<br>
तरी त्याच्या ठायीं मनोभ्रम । प्रपंच विषम परिकल्पी ॥ ५६६ ॥<br>
जेवीं दोरीं भासे मिथ्य सर्प । तेवीं ब्रह्मीं मिथ्या भवारोप ।<br>
तेथ सुखदुःख भयकंप । तोही खटाटोप मायिक ॥ ५६७ ॥<br>
एवं प्रपंचाचें मिथ्या भान । वस्तु शुद्धत्वें स्वानंदघन ।<br>
हें निर्दुष्ट केलें निरूपण । ब्रह्म परिपूर्ण अद्वय ॥ ५६८ ॥<br>
एवं नाना युक्ती सुनिश्चित । ब्रह्म साधिलें अबाधित ।<br>
हें न मानिती जे पंडित । तें मत खंडित श्रीकृष्ण ॥ ५६९ ॥</p>
<p class="shlok">
यन्नामाकृतिभिर्ग्राह्यं पञ्चवर्णमबाधितम् ।<br>
व्यर्थेनाप्यर्थवादोऽयं द्वयं पण्डितमानिनाम् ॥ ३७ ॥</p>
<p class="ovi">
वेदवेदांप्रतिपाद्य एथ । सकळ शस्त्रार्थाचें निजमथित ।<br>
ब्रह्म अद्वय सदोदित  । म्यां सुनिश्चित नेमिलें ॥ ५७० ॥<br>
तें हें माझें निजमत । उपेक्षूनियां जे पंडित । <br>
ज्ञातेपणें अतिउन्मत्त । अभिमानयुक्त पांडित्यें ॥ ५७१ ॥<br>
त्या पंडितांचें पांडित्यमत । प्रपंच प्रत्यक्ष अनुभूत ।<br>
तो मिथ्या मानोनियां एथ । कैंचें अद्वैत काढिलें ॥ ५७२ ॥<br>
अद्वैतासी नाहीं गांवो । जेथ तेथ जरी पाहों जावों ।<br>
अद्वैता नाहीं नेमस्त ठावो । यालागीं पहा हो तें मिथ्या ॥ ५७३ ॥<br>
रूप नाम गुण कर्म । पंचभूतें भौतिकें विषम ।<br>
चतुर्वर्ण चारी आश्रम । सत्य परम मानिती ॥ ५७४ ॥<br>
सत्य मानावयां हेंचि कारण । मनोभ्रमें भ्रमलें जाण ।<br>
ज्ञानाभिमानें छळिले पूर्ण । आपण्या आपण विसरले ॥ ५७५ ॥<br>
मुख्य मानिती विषयसुख । विषयार्थ पुण्य करावें चोख ।<br>
स्वर्ग भोगावा आवश्यक । हें सत्य देख मानिती ॥ ५७६ ॥<br>
विषय सत्य मानिती परम । हें देहाभिमानाचें निजवर्म ।<br>
तेणें सज्ञान केले अधम । मरणजन्म भोगवी ॥ ५७७ ॥ <br>
पुढती स्वर्ग पुढती नरक । पुढती जननीजठर देख ।<br>
यापरी पंडित लोक । केले ज्ञानमूर्ख अहंममता ॥ ५७८ ॥<br>
त्यांचे ज्ञान तें वेदबाह्य । सर्वथा नव्हे तें ग्राह्य । <br>
जैसें अंत्यजाचें अन्न अग्राह्य । तैसे तें होय अतित्याज्य ॥ ५७९ ॥<br>
ज्ञानाभिमानियाचा विचार । तें अज्ञानाचें सोलींव सार ।<br>
तयाचा जो निजनिर्धार । तो जाण साचार महामोहो ॥ ५८० ॥<br>
तयाचा जो निजविवेक । इंद्रावणफळाऐसा देख ।<br>
वरी साजिरें आंत विख । तैसा परिपाक ज्ञानाभिमानियांचा ॥ ५८१ ॥<br>
नामरूपात्मक प्रपंच । मिथ्या मायिकत्वें आहाच ।<br>
ज्ञानाभिमानी मानूनि साच । वृथा कचकच वाढविती ॥ ५८२ ॥<br>
प्रपंचरचनेची कुसरी । आपण जैं मानावी खरी । <br>
तैं देहबुद्धि वाजलीं शिरीं । दुःखदरिद्रीं निमग्न ॥ ५८३ ॥<br>
त्यांची योग्यता पाहतां जाण । गायत्रीतुल्य वेदपठण ।<br>
सकळ शास्त्रें जाणे पूर्ण । श्रुति पुराण इतिहास ॥ ५८४ ॥<br>
अतिनिःसीम वक्तेपण । समयींचें समयीं स्फुरे स्फुरण । <br>
तेणें वाढला देहाभिमान । पंडितंमन्य अतिगर्वीं ॥ ५८५ ॥<br>
नेणे अद्वैतसमाधान । तरी योग्यतागर्व गहन । <br>
निजमताचा मताभिमान । प्राणान्तें जाण सांडीना ॥ ५८६ ॥<br>
पंडितंमन्यांचे बोलणें । अवचटें नायकावें दीनें ।<br>
जे नागवले देहाभिमानें । त्यांचेनि सौजन्यें अधःपात ॥ ५८७ ॥<br>
विषभक्षित्याचा पांतीकर । अत्याग्रहें झाला जो नर ।<br>
त्यासी अप्रार्थितां मरणादर । अतिदुर्धर जीवीं वाजे ॥ ५८८ ॥<br>
यालागीं न धरावी ते संगती । त्यांसी न करावी वदंती ।<br>
कदा नव जावें त्यांप्रती । ते त्याज्य निश्चितीं जीवेंभावें ॥ ५८९ ॥<br>
त्यांचे न लागावें बोलीं । त्यांचे न चालावें चालीं ।<br>
जे ज्ञानाभिमानभुली । मुकले आपुली हितवार्ता ॥ ५९० ॥<br>
ते नाणावे निजमंदिरा । स्वयें न वचावें त्यांच्या द्वारा ।<br>
त्यांसी न पुसावें विचारा । जे अभिमानद्वारा नाडले ॥ ५९१ ॥<br>
त्यांसी न ह्वावी हाटभेटी । कदा न देखावे निजदृष्टीं ।<br>
ते त्याज्य गा उठाउठीं । जेवीं धर्मिष्ठीं परनिंदा ॥ ५९२ ॥<br>
वेदशास्त्रांचा मथितार्थ । जो कां अद्वैत परमार्थः ।<br>
तो ज्यांसी नावडे निजस्वार्थ । चाविरा अनर्थ त्यांपाशीं ॥ ५९३ ॥<br>
यालागीं त्यांची संगती । साक्षेपें सांडावी निश्चितीं ।<br>
साधकाचे योगस्थिति । अंतरायनिवृत्ती हरि सांगे ॥ ५९४ ॥</p>
<p class="shlok">
योगिनोऽपक्क योगस्य युञ्जतः काय उत्थितैः ।<br>
उपसर्गैर्विहन्येत तत्रायं विहितो विधिः ॥ ३८ ॥</p>
<p class="ovi">
योगी प्रवर्तल्या योगभ्यासीं । योग संपूर्ण नव्हतां त्यासी ।<br>
उपसर्ग येती छळावयासी । तेंचि हृषीकेशी सांगत ॥ ५९५ ॥<br>
शरीरीं एखादा उठे रोग । कां खवळे विषयाची लगबग । <br>
अथवा सभ्रांत उपसर्ग । कां योगभंग विकल्पें ॥ ५९६ ॥<br>
ज्ञानाभिमान सबळ उठी । तेणें गुणदोषीं बैसे दिठी ।<br>
परापवादाची चावटी । त्याची एकांतगोष्टी निजगुज ॥ ५९७ ॥<br>
देहीं शीतळता उभडे । कां उष्णता अत्यंत चढे । <br>
किंवा वायु अव्हाटीं पडे । कां क्षुधा वाढे अनिवार ॥ ५९८ ॥<br>
विक्षेप कषाय वोढवती । परदारपरद्रव्यासक्ती ।<br>
इत्यादि उपसर्ग येती । उपाय श्रीपति तदर्थ सांगे ॥ ५९९ ॥</p>
<p class="shlok">
योगधारणया कांश्चित्दासनैर्धारणान्वितैः ।<br>
तपोमन्त्रौषधेः कांश्चिदुपसर्गान्विनिर्दहेत् ॥ ३९ ॥</p>
<p class="ovi">
देहीं शीतळता वाढल्या जाण । तीस निवारी अग्निधारण ।<br>
देहीं उष्मा चढल्या पूर्ण । सोमधारण उच्छेदी ॥ ६०० ॥<br>
वायु अव्हाटल्या अवचितां । तैं देहीं वायु भरावा पुरता । <br>
वायु मेळवुनि वायुआंतौता । अणिती निजपंथा अभ्यासबळें ॥ ६०१ ॥<br>
वायु क्षोभोनि सकोप । जैं जठरावरी पडे झडप । <br>
तैं क्षुधा खवळे अमूप । तृप्तीचें रूप उठीना ॥ ६०२ ॥<br>
तेथ मोकळा सांडूनि प्राण । अपान वाढवावा आपण ।<br>
तो जठरा आलिया जाण । तेथ क्षोभला प्राण सहजिचि ये ॥ ६०३ ॥<br>
तेथ प्राणापान‍ऐक्यता । सहजें ये साधकांच्या हाता । <br>
मग षट्‌चक्रें भेदितां । क्षणही सर्वथा लागेना ॥ ६०४ ॥<br>
तेव्हां सतरावियेचें अमृतपान । साधकांसी फावे संपूर्ण ।<br>
यापरी क्षुधानिर्दळण । येणें जाण साधिती ॥ ६०५ ॥<br>
परदारा परद्रव्यासक्ती । हे पापकर्माची फळप्राप्ती ।<br>
याची करावया निवृत्ती । तपश्चर्या निश्चितीं उद्धवा ॥ ६०६ ॥<br>
भावें करितां मंत्रानुष्ठान । तेणे वैराग्य उपजे जाण ।<br>
वैराग्यें विषयनिर्दळण । सहजें जाण साधकां ॥ ६०७ ॥<br>
शुद्ध मंत्राचें पुरश्चरण । करी विघ्नांचें निर्दळण । <br>
तेथ पिशाचबाधासंचरण । घेऊनि प्राण स्वयें पळे ॥ ६०८ ॥<br>
शरीरीं संचरल्या व्याधी । त्यातें निर्दळी दिव्य औषधी ।<br>
मनाचा छेदावया आधी । योग त्रिशुद्धीं साधवा ॥ ६०९ ॥<br>
तेथ साधल्या योगसिद्धी । समूल निर्दळी आधिव्याधी । <br>
सकळ विघ्नांतेंही छेदी । जाण त्रिशुद्धी उद्धवा ॥ ६१० ॥<br>
हें किती सांगूं भिन्न । भावें करितां माझें ध्यान ।<br>
सकळ उपसर्गां निर्दळण । तेंचि निरूपण हरि सांगे ॥ ६११ ॥</p>
<p class="shlok">
कांश्चिन्ममानुध्यानेन नामसंकीर्तनादिभिः ।<br>
योगेश्वरानुवृत्त्या वा हन्यादशुभदाञ्छनैः ॥ ४० ॥</p>
<p class="ovi">
आधिव्याधींसीं सकळ विघ्न । विकल्प विकर्म देहाभिमान ।<br>
ज्ञानाभिमानेंसीं दहन । करी ध्यानलक्षण उद्धवा  ॥ ६१२ ॥<br>
माझिया ध्यानाचे परिपाठीं । उपसर्ग पळती उठाउठी । <br>
शोधितां विघ्न न पडे दृष्टी । निर्द्वंद्व सृष्टी साधकां ॥ ६१३ ॥<br>
माझा लागल्या ध्यानभावो । उपसर्गाचा नुरेचि ठावो ।<br>
सकळ विघ्नांचा अभावो । विकल्प वावो स्वयें होती ॥ ६१४ ॥<br>
म्हणशी ‘घालोनि आसन । एकाग्र करोनियां मन ।<br>
कैं ठसावेल तुझें ध्यान । तैं साधकां विघ्न बाधीना’ ॥ ६१५ ॥<br>
असो न टके माझें ध्यान । तैं सोपा उपाव आहे आन ।<br>
माझें करितां नामकीर्तन । विघ्ननिर्दळण हरिनामें ॥ ६१६ ॥<br>
जेथ नामाचा घडघडाट । तेथ उपसर्गा न चले वाट ।<br>
महाविघ्नांचा कडकडाट । करी सपाट हरिनामें ॥ ६१७ ॥<br>
अखंड माझी नामकीर्ती । ज्याच्या मुखास आली वस्ती । <br>
त्या देखोनि विघ्नें पळती । उपसर्गां शांती निःशेष ॥ ६१८ ॥ <br>
माझ्या नामाचा निजगजर । पळवी महापापसंभार ।<br>
उपसर्गां नुरवी थार । नाम सधर हरीचें ॥ ६१९ ॥<br>
अवचटें घेतां माझें नाम । सकळ पातकां करी भस्म । <br>
जेथ अखंड माझें गुणनामकर्म । तेथ विघ्नसंभ्रम स्पर्शेना ॥ ६२० ॥<br>
माझे नामकीर्तीचे पवाडे । ज्याची वाचा अखंड पढे ।<br>
विघ्नें न येती तयाकडे । जेवीं सूर्यापुढें आंधार ॥ ६२१ ॥<br>
माझे नामकीर्तीवीण येथें । ज्याचें तोंड न राहे रितें । <br>
तो नागवे महाविघ्नांतें । जेवीं पतंगातें हुताशु ॥ ६२२ ॥<br>
नामकीर्ती दाटुगी होये । हें विश्वासें मानलें आहे ।<br>
ते नाम सुखीं केवीं राहे । करावें काये म्हणशील ॥ ६२३ ॥<br>
मुखीं नामनिर्वाह व्हावा । यालागीं करावी साधुसेवा । <br>
संतसेवनीं सद्भावो जीवा । तेथ नव्हे रिघावा विघ्नांसी ॥ ६२४ ॥<br>
सद्भावें धरिल्या सत्संगती । त्या संगाचिये निजस्थिती ।<br>
मुखीं ठसावे नामकीर्ती । विकल्प चित्तीं स्फुरेना ॥ ६२५ ॥<br>
मुखीं हरिनामाची गोडी । संतसेवेची अतिआवडी । <br>
तयाची गा प्रतापप्रौढी । उपसर्गकोडी निर्दळी ॥ ६२६ ॥<br>
सधकांसी पाठिराखा । संत झालिया निजसखा । <br>
तैं महाविघ्नांचिया मुखा । विभांडी देखा क्षणार्धें ॥ ६२७ ॥<br>
सेवितां साधूचें चरणोदक । अतिशुद्ध होती साधक ।<br>
तेणें शुद्धत्वें महादोख । समूळ देख  निर्दळी ॥ ६२८ ॥<br>
साधूंच्या चरणतीर्थापाशीं । सकल तीर्थें येती शुद्धत्वासी । <br>
भावें सेविती त्या तीर्थासी । ते उपसर्गांसी नागवती ॥ ६२९ ॥<br>
वंदितां साधुचरणरज । साधकांचें सिद्ध होय काज ।<br>
निर्दळूनि विघ्नांचें बीज । स्वानंद निज स्वयें भोगिती ॥ ६३० ॥<br>
निजभाग्यगतीं अवचितां । संतचरणरेणु पडल्या माथां ।<br>
तो कळिकाळातें हाणे लाथा । तेथ विघ्नांची कथा ते कोण ॥ ६३१ ॥<br>
निधडा शूर निजबळेंसीं । धुरां निजशस्त्र देऊनि त्यासी ।<br>
युद्धीं थापटिलिया पाठीसी । तो विभांडी परांसी तेणें उल्हासें ॥ ६३२ ॥<br>
तेवीं सद्भावें सत्संगती । मुखीं अखंड नामकीर्ती । <br>
भावें करितां संतांची भक्ती । महाबाधा निर्दळिती साधक ॥ ६३३ ॥<br>
कीर्ति भक्ती सत्संगती । हे त्रिवेणी लाभे ज्याप्रती ।<br>
त्यासी उपसर्ग नातळती । पावन त्रिजगती त्याचेनी ॥ ६३४ ॥<br>
माझी भक्ती आणि नामकीर्ती । यांची जननी सत्संगती ।<br>
तो सत्संग जोडल्या हातीं । विघ्नें न बाधिती साधकां ॥ ६३५ ॥<br>
योग याग आसन ध्यान । तप मंत्र औषधी जाण । <br>
साधितां न तुटे देहाभिमन । तो  सत्संग जाण निर्दळी ॥ ६३६ ॥<br>
योगादि सर्व उपायीं जाण । निवारिती अल्पविघ्न ।<br>
विघ्नांचा राजा देहाभिमान । तो त्यांचेनि जाण ढळेना ॥ ६३७ ॥<br>
तो दुर्धर देहाभिमान । ज्ञातेपणीं अतिदारुण ।<br>
याचे समूळ निर्दळण । सत्संग जाण स्वयें करी ॥ ६३८ ॥<br>
नेणपणाचा अभिमान । तत्काळ जाय निघोन ।<br>
तैसा नव्हे ज्ञानाभिमान । चाविरा जाण जाणिवा ॥ ६३९ ॥<br>
त्याही अभिमनाचें निर्दळण । सत्संग निजांगें करी आपण ।<br>
यालागीं सत्संगासमान । आन साधन असेना ॥ ६४० ॥<br>
एकाचेनि निजमतें । अजरामर करावें देहातें । <br>
तेहीं योगादि साधनांतें । मूर्खमतें साधिती ॥ ६४१ ।</p>
<p class="shlok">
केचिदेहमिमं धीराः सुकल्पं वयसि स्थिरम् ।<br>
विधाय विविधोपायैरथ युञ्जन्ति सिद्धये ॥ ४१ ॥</p>
<p class="ovi">
देहो तितुका प्रारब्धाधीन । त्यासी प्रारब्धें जन्ममरण ।<br>
त्या देहासी अजरामरपण । पामर जन करूँ पाहती ॥ ६४२ ॥<br>
त्या प्रारब्धाचें सूत्र पूर्ण । सर्वदा असे काळाधीन । <br>
यालागीं काळकृत जन्ममरण । सर्वांसी जाण सर्वदा ॥ ६४३ ॥<br>
चौदा कल्प आयुष्य जोडी । त्या मार्कंडेयासी काळ झोडी ।<br>
युगांतीं लोम झडे परवडी । त्या लोमहर्षाची नरडी मुरडिजे काळें ॥ ६४४ ॥<br>
चतुर्युगसहस्त्र संख्येसी । तो दिवस गणिजे ब्रह्मयासी ।<br>
जो स्रजिता सकळ सृष्टीसी । त्यासी काळ ग्रासी स्वबळें ॥ ६४५ ॥<br>
स्त्रजित्या ब्रह्मयासी काळ पिळी । पाळित्या विष्णूतें काळ गिळी ।<br>
प्रलयरुद्राचीही होळी । काळ महाबळी स्वयें करी ॥ ६४६ ॥<br>
यापरी काळ अति दुर्धर । नेणोनि अविवेकी नर । <br>
वांछिती काळजयो पामर । देह अजरामर करावया ॥ ६४७ ॥<br>
जें जें दिसे तें ते नासे । हे काळसत्ता जगासी भासे ।<br>
तरी अजरामरत्वाचें पिसें । मूर्ख अतिप्रयासें वांछिती ॥ ६४८ ॥<br>
थिल्लरींचा तरंग जाण । वांच्छी अजरामरण ।<br>
तंव थिल्लरासचि ये मरण । तेथ वांचवी कोण तरंग ॥ ६४९ ॥<br>
तेवी संसारचि नश्वर । त्यांतील देह अजरामर ।<br>
करूं वाछिती पामर । उपायीं अपार शिणोनी ॥ ६५० ॥<br>
देह जाईल तरी जावो । परी जीव हा चिरंजीव राहो । <br>
तदर्थ कीजे उपावो । तैसें अमरत्व पहा हो नरदेहा ॥ ६५१ ॥<br>
देह केवळ नश्वर । त्यातें अविवेकी महाधीर ।<br>
करूं म्हणती अजरामर । उपायीं अपार शिणोनी ॥ ६५२ ॥<br>
केवळ काळाचें खाजें देहो । तो अमर करावया पहा हो ।<br>
जो जो कीजे उपावो । तो तो अपावो साधकां ॥ ६५३ ॥<br>
एवं मूढतेचे भागीं । देहाच्या अमरत्वालागीं ।<br>
शिणोनि उपायीं अनेगीं । हठयोगी नागवले ॥ ६५४ ॥<br>
परकायाप्रवेशार्थ जाण । शिणले साधितां प्राणधारण । <br>
एवं धरितां देहाभिमान । योगीजन नाडले ॥ ६५५ ॥<br>
देहाचें नश्वरपण । जाणोनियां जे सज्ञान । <br>
ते न धरिती देहाभिमान्  । तेंचि निरूपण हरि सांगे ॥ ६५६ ॥</p>
<p class="shlok">
न हि तत्कुशलादृत्यं तदायासो ह्यपार्थक । <br>
अन्तवत्त्वाच्छरीरस्य फलस्येव वनस्पतेः ॥ ४२ ॥</p>
<p class="ovi">
विचरिता हा संसार । समूळ अवघा नश्वर । <br>
तेथ देहाचा अजरामर । ज्ञाते आदर न करिती ॥ ६५७ ॥<br>
देह‍अजरामरविधीं । ज्ञाता सर्वथा न घाली बुद्धी ।<br>
देहीं साधिल्या ज्या सिद्धी । त्याही त्रिशुद्धी बाधिका ॥ ६५८ ॥<br>
देह तापल्या ज्वरादि तापें । तदर्थ मरणभयें कांपे । <br>
तेथ शीतळ आणिल्याही साक्षेपें । तेणेंही रूपें मरणचि ॥ ६५९ ॥<br>
मिथ्या देहींचा देहाभिमान । सदा भोगवी जन्ममरण । <br>
तो अजरामर करितां जाण । देहबंधन दृढ झालें ॥ ६६० ॥<br>
साधोनियां योगसाधन । दृढ केलें देहबंधन । <br>
देहींच्या सिद्धी भोगितां जाण । अधःपतन चुकेना ॥ ६६१ ॥<br>
हो कां ज्ञानार्थ योग साधितां । प्रसंगें सिद्धी आलिया हाता । <br>
त्याही त्यागाव्या तत्त्वतां । निजस्वार्थालागूनि ॥ ६६२ ॥<br>
ज्याची चाल रायापाशीं । लांच हाता ये तयासी ।<br>
तेणेंचि पावे अपमानासी । तेवीं साधकासी घातका सिद्धि ॥ ६६३ ॥<br>
वृक्षासी मोडूनि आलिया फळें । त्या फळासी वृक्ष नातळे ।<br>
तेवीं आलिया सिद्धीचे सोहळे । वैराग्यबळें त्यागावे ॥ ६६४ ॥<br>
कोरडेनि वैराग्यबळें । त्याग कीजे तो आडखळे ।<br>
त्याग विवेकवैराग्यमेळें । तैं सिद्धीचे सोहळे तृणप्राय ॥ ६६५ ॥<br>
आंधळें हातिरूं मातले । पतन न देखे आपुले ।<br>
तेवीं अविवेकें त्याग केले । ते ते गेले अधःपाता ॥ ६६६ ॥<br>
मूळीं देहचि नश्वर एथ । तेथींच्या सिद्धी काय शाश्वत ।<br>
ऐसे विवेकवैराग्ययुक्त । होती अलिप्त देहभोगा ॥ ६६७ ॥<br>
एथ देह तितुका अनित्य । आत्मा एक नित्य सत्य । <br>
हें जाणोनि विवेकयुक्त । जडले निश्चित आत्माभ्यासीं ॥ ६६८ ॥</p>
<p class="shlok">
योगं निषेवतो नित्यं कायश्चेत्कल्पतामियात् ।<br>
तच्छ्‍द्दध्यान्न मतिमान्योगम्रुत्सृज्य मत्परः ॥ ४३ ॥</p>
<p class="ovi">
योग साधितां परमार्थ । सिद्धी वश्य झालिया हाता ।<br>
त्या त्यागाव्या तत्त्वतां । निजहितार्था लागूनी ॥ ६६९ ॥<br>
सिद्धी त्यागितां न वचती । भोगबळें गळां पडती । <br>
तरी ते सांडूनि योगस्थिती । माझे भजनपंथीं लागावें ॥ ६७० ॥<br>
माझिये भक्तीच्या निजमार्गीं । रिगमु नाहीं विघ्नांलागीं । <br>
मी भक्तांच्या प्रेमभागीं । रंगलों रंगीं श्रीरंग ॥ ६७१ ॥<br>
सद्भावें करितां माझी भक्ती । भक्तांसी नव्हे विघ्नप्राप्ती । <br>
भक्त-सबाह्य मी श्रीपती । अहोरातीं संरक्षीं ॥ ६७२ ॥<br>
करितां भगवद्भजन । भक्तांसी बाधीना विघ्न । <br>
ते भक्तीचें महिमान । स्वयें श्रीकृष्ण सांगत ॥ ६७३ ॥</p>
<p class="shlok">
योगचर्यामिमां योगी विचरन् मदपाश्रयः ।<br>
नान्तरायैर्विहन्येत निस्पृहः स्वसुखानुभूः ॥ ४४ ॥<br>
इति श्रीमद्भागवते महापुराणे पारमहंस्यां संहितायां <br>एकादशस्कन्धे अष्टाविंशोऽध्यायः ॥ २८ ॥</p>
<p class="ovi">
अनन्यप्रीतीं मज शरण । सर्वभूतीं मद्भावन ।<br>
अभेदबुद्धीं माझें भजन । त्यासी सर्वथा विघ्न बाधीना ॥ ६७४ ॥<br>
माझ्या भक्ताचे उपसर्ग । सकळ निर्दळीं मी श्रीरंग । <br>
ज्यासी अनन्य भजनयोग । त्यासी माझें निजांग वस्तीसी ॥ ६७५ ॥<br>
जेथ विघ्न धांवे भक्तांकडे । तेथ तत्काळ माझी उडी पडे ।<br>
निवारीं निजभक्तांचें सांकडे । तीं लळिवाडें पैं माझीं ॥ ६७६ ॥<br>
तीं लळीवाडें म्हणशी कैसीं । त्यांचे सांकडें मी सदा सोशीं । <br>
राजा दंडितां प्रल्हादासी । म्यां सर्वथा त्यासी रक्षिलें ॥ ६७७ ॥<br>
संकट मांडिलें अंबरीषासी । तैं म्यां अपामानिलें दुर्वासासीं ।<br>
दाही गर्भवास मी स्वयें सोशीं । उणें भक्तांसी येऊं नेदीं ॥ ६७८ ॥<br>
बाधा होतां गजेंद्रासी । म्यां हातीं वसवूनि सुदर्शनासी ।<br>
उडी घालूनि त्यापाशीं । निमिषार्धेंसीं सोडविला ॥ ६७९ ॥<br>
द्रौपदीचिये अतिसांकडीं । सभेसी करितां ते उघडी ।<br>
म्यां निजांगें घालूनि उडी । वस्त्रांच्या कोडी पुरविल्या ॥ ६८० ॥<br>
द्रौपदीचिया हातीं देतां वस्त्रघडी । नेसतां दिसेल ते उघडी ।<br>
यालागीं मी लवडसवडीं । नेसलीं लुगडीं स्वयें झालों ॥ ६८१ ॥<br>
दावाग्नीं पीडितां गोपाळ । निजमुखीं म्यां गिळिली ज्वाळ ।<br>
एथवरी भक्तांची कळवळ । मज सर्वकाळ उद्धवा ॥ ६८२ ॥<br>
द्रौण्यस्त्राचे बाधेहातीं । म्यां गर्भीं रक्षिला परीक्षिती ।<br>
गोकुळ पीडितां सुरपती । म्यां धरिला हातीं गोवर्धन ॥ ६८३ ॥<br>
वांचवावया अर्जुनासी । दिवसा लपविलें सूर्यासी ।<br>
हार पतकरूनि रणभूमीसी । सत्य भीष्मासी म्यां केलें ॥ ६८४ ॥<br>
ऐसा मी भक्तसहाकारी । नित्य असतां शिरावरी । <br>
भक्तांसी विघ्न कोण करी । मी श्रीहरि रक्षिता ॥ ६८५ ॥<br>
जे अनुसरले मद्भक्तीसी । मी विघ्न लागों नेदें त्या भक्तांसी ।<br>
निजांग अर्पोनियां त्यांसी । निजीं निजसुखेंसीं नांदवीं ॥ ६८६ ॥<br>
भावें करितां माझी भक्ती । साधकां स्वसुखाची प्राप्ती ।<br>
तेथें इच्छेंसीं कामलोभ जाती । माझी सुखस्थिति मद्भक्तां ॥ ६८७ ॥<br>
म्हणसी भक्तांसी देहांतीं । होईल निजसुखाची प्राप्ती । <br>
तैशी नव्हे चौथी भक्ती । देहीं वर्तती स्थिति सुखरूप ॥ ६८८ ॥<br>
देह राहो अथवा जावो । परी सुखासी नाहीं अभावो । <br>
यापरी मद्भक्त पहा हो । सुखें सुखनिर्वाहो भोगिती ॥ ६८९ ॥<br>
भक्त वर्ततां दिसती देहीं । परी ते वर्तती ठायीं । <br>
मी अवघाचि त्यांच्या हृदयीं । सर्वदा पाहीं नांदत ॥ ६९० ॥<br>
भक्त निजबोधें मजभीतरी । मी निजांगें त्यां आंतबाहेरी । <br>
एवं निजसुखाच्या माजघरीं । परस्परीं नांदत ॥ ६९१ ॥<br>
मी देव तो एक भक्त । हेही बाहेरसवडी मात ।<br>
विचारितां आंतुवटा अर्थ । मी आणि भक्त एकचि ॥ ६९२ ॥<br>
तूप थिजलें विघुरलें देख । तेवीं मी आणि भक्त दोनी एक ।<br>
मज भक्तासी वेगळिक । कल्पांतीं देख असेना ॥ ६९३ ॥<br>
मी तो एकचि एथें । हेंही म्हणावया नाहीं म्हणतें ।<br>
यापरी मिळोनि मातें । भक्त निजसुखातें पावले ॥ ६९४ ॥<br>
तो हा ब्रह्मज्ञानाचा कळसु । अध्याय जाण अठ्ठाविसु । <br>
बाप विंदानी हृषीकेशु । तेणें देउळासी कळसु मेळविला ॥ ६९५ ॥<br>
जेवीं अळंकारी मुकुटमणी । तेवीं अठ्ठाविस ब्रह्मज्ञानीं । <br>
श्रीकृष्ण भक्तांची निजजननी । तो उद्धवालागोनी शृंगारी ॥ ६९६ ॥<br>
माता उत्तम अलंकारकोडीं । अपत्य शृंगारी अतिआवडीं । <br>
तेवीं उत्तमोत्तम ज्ञाननिरवडी । उद्धव कडोविकडीं शृंगारिला ॥ ६९७ ॥<br>
मातेसी आवडे निपटणें । तेवीं उद्धव वृद्धपणींचें तानें । <br>
श्रीकृष्ण त्याकारणें । गुह्यज्ञानें शृंगारी ॥ ६९८ ॥<br>
माता बाळकातें शृंगारी । तें लेणें मागुतें उतरी । <br>
उद्धव शृंगारिला श्रीहरी । तें अंगाबाहेरी निघेना ॥ ६९९ ॥<br>
अंगीं लेणें जडलें अलोलिक । तेणें उद्धव झाला अमोलिक । <br>
पायां लागती तिनी लोक । ब्रह्मादिक पूजिती ॥ ७०० ॥<br>
निजात्म‍अळंकारें श्रीपती । उद्धव शृंगारिला ब्रह्मस्थितीं ।<br>
तेणें वंद्य झाला त्रिजगतीं । त्यातें पुराणीं पढती महाकवी ॥ ७०१ ॥<br>
गोडीमाजीं श्रेष्ठ अमृत । तेंही फिकें करूनि एथ ।<br>
उद्धवालागीं परमामृत । श्रीकृष्णें निश्चित पाजिलें ॥ ७०२ ॥<br>
अमर अमृतपान करिती । तेही मरणार्णवीं बुडती । <br>
उद्धव अक्षयीं केल श्रीपती । कथामृतीं निववूनि ॥ ७०३ ॥<br>
तेणें तो सर्वांगीं निवाला । परमानंदीं तृप्त झाला ।<br>
तेणें उद्धवत्वा विसरला । डोलों लागला स्वानंदें ॥ ७०४ ॥<br>
तेव्हां स्वानंद‍उन्मत्तता । दुजें निर्दळी देखतां । <br>
संसार हाणोनि लाता । चढे माथा देवांच्या ॥ ७०५ ॥<br>
चढोनि देवांचिया माथां । शेखीं गिळी देवभक्तता ।<br>
मग सच्चिदानंदस्वानंदता । निजात्मता स्वयें झाला ॥ ७०६ ॥<br>
तेथ सत्-चित्-आनंद । हाही नाहीं त्रिविध भेद । <br>
सदोदित परमानंद । स्वानंद शुद्ध कोंदला ॥ ७०७ ॥<br>
नश्वर त्यागाचिये स्थिती । अनश्वरातें ‘संत’ म्हणती ।<br>
जडाची करितां निवृत्ती । ‘चिद्‌रूप’ म्हणती वस्तूतें ॥ ७०८ ॥<br>
जेथ दुःखाचा नाहीं बाधु । त्यातें म्हणती ‘आनंदु’ ।<br>
एवं सच्चिदानंद शब्दु । ज्ञानसंबंधु मायिक ॥ ७०९ ॥<br>
वस्तु संत ना असंत । चित् नव्हे अचित् ।<br>
ते सुखदुःखातीत । जाण निश्चित सन्मात्र ॥ ७१० ॥<br>
हा अठ्ठाविशींचा निजबोध । उद्धवासी तुष्टोनि गोविंद ।<br>
देता झाला स्वानंदकंद । भाग्यें अगाध तो एक ॥ ७११ ॥<br>
सांडोनि निजधामा जाणें । स्वयें श्रीकृष्ण ज्याकारणें । <br>
देता झाला निजगुह्यठेवणें । त्याचें भाग्य वानणें तें किती ॥ ७१२ ॥<br>
जें नेदीच पित्या वसुदेवासी । जें नेदीच बंधु बळभद्रासी ।<br>
जें नेदीच पुत्रा प्रद्युम्नासी । तें उद्धवासी दीधलें ॥ ७१३ ॥<br>
जें नेदीच देवकीमातेसी । जें नेदीच कुंती आतेसी । <br>
शेखीं नेदीच यशोदेसी । तें उद्धवासी दीधलें ॥ ७१४ ॥<br>
म्हणाल संगितलें अर्जुनासी । तोही अत्यंत पढियंता त्यासी । <br>
त्याहातीं उतरावया धराभारासी । युद्धीं त्त्वरेंसी उपदेशिला ॥ ७१५ ॥<br>
तैसें नव्हे उद्धवाकडे । सावकाश निजनिवाडे ।<br>
गुप्त ठेवणें फाडोवाडें । अवघे त्यापुढें अर्पिलें ॥ ७१६ ॥<br>
पित्याचिया निजधनासी । स्वामित्व लाभे निजपुत्रासी ।<br>
तेवीं श्रीकृष्णाचिया गुह्यज्ञानासी । झाला मिराशी उद्धव ॥ ७१७ ॥<br>
पांडवांमाजीं धन्य अर्जुन । यादवांमाजीं उद्धव धन्य । <br>
या दोघांच्या भाग्यासमान । न दिसे आन त्रिजगतीं ॥ ७१८ ॥<br>
सकळ साराचा निजसारांश । तो  हा एकादशीं अठ्ठावीस । <br>
जेवीं यतींमाजीं परमहंस । तेवीं अष्टाविंश भागवतीं ॥ ७१९ ॥<br>
जेवीं क्षीराब्धीमाजीं शेषशयन । त्यावरी जैसा नारायण ।<br>
तेवीं भागवतामाजीं जाण । ब्रह्मपरिपूर्ण अष्टाविंश ॥ ७२० ॥<br>
जेवीं वैकुंठ परम पावन । त्यावरी विराजे श्रीभगवान । <br>
तेवीं भागवतामाजीं जाण । विराजमान अष्टविंश ॥ ७२१ ॥<br>
एवढ्या महत्त्वाचें वैभव । कृष्णकृपेनें पावला उद्धव ।<br>
बाप निजभाग्याची धांव । ब्रह्म स्वयमेव स्वयें झाला ॥ ७२२ ॥<br>
उद्धव झाला ब्रह्मपूर्ण । त्यासी कृष्णकृपा प्रमाण । <br>
तें मी वाखाणीं अज्ञान । देशभाषेने प्राकृत ॥ ७२३ ॥<br>
अंधासी सूर्य प्रसन्न । झालिया देखे तो निधान ।<br>
तेवीं प्रकटोनि जनार्दन । हें गुह्यज्ञान बोलवी ॥ ७२४ ॥<br>
जनार्दन प्रकटला आतां । हें बोलणें माझी मूर्खता । <br>
तो स्वतःसिद्ध सदा असतां । हेंही झालों मी जाणता त्याचिया कृपा ॥ ७२५ ॥<br>
त्याचिया कृपें ऐसें केलें । माझें मीपण निःशेष नेलें । <br>
नेलेंपण देखों नाहीं दीधलें । जेवीं सूर्ये केलें अंधारा ॥ ७२६ ॥<br>
मज कृपा करील जनार्दन । हेंही नेणें मी अज्ञान । <br>
तेणें दयाळुवें कृपा करून । हें गुह्यज्ञान बोलविलें ॥ ७२७ ॥<br>
निकट असतां जनार्दन । मी नेणें त्याचें महिमान । <br>
तेणें आपला महिमा आपण । मज मुखें जाण बोलविला ॥ ७२८ ॥<br>
मी जें म्हणे माझें मुख । तेंही जनार्दन झाला देख ।<br>
तेणें मुखें निजात्मसुख । बोलवी निष्टंक निजात्मसत्ता ॥ ७२९ ॥<br>
एवं माझेनि नांवें कविता । परी जनार्दनची झाला वक्ता ।<br>
तेणें वक्तेपणें तत्त्वतां । रसाळ कथा चालविली ॥ ७३० ॥<br>
ब्रह्मरसें रसाळ कथा । निरूपिलें श्रीभागवता ।<br>
त्यामाजीं ब्रह्मतल्लीनता । जाण तत्त्वतां अष्टविंश ॥ ७३१ ॥<br>
अठ्ठाविसाव्याचें निरूपण । तें तत्त्वतां ब्रह्म परिपूर्ण । <br>
श्रद्धेनें करितां श्रवण । उद्धव संपूर्ण निवाला ॥ ७३२ ॥<br>
उद्धव निवोनियां आपण । स्वयें विचारिता झाला जाण ।<br>
म्हणे हें शुद्ध आत्मज्ञान । परी प्राप्ती कठिण अबळांसी ॥ ७३३ ॥<br>
या चित्स्वरूपाची प्राप्ती । सुगम होय साधकांप्रती ।<br>
पुढील अध्यायीं येचि अर्थीं । उद्धव विनंती करील ॥ ७३४ ॥<br>
कडा फोडोनि मार्ग कीजे । कां उंचीं फरस बांधिजे ।<br>
तेवीं सुगमें निर्गुण पाविजे । तो उपाव पुसिजे उद्धवें ॥ ७३५ ॥<br>
ब्रह्मप्राप्तीचा सुगम उपावो । स्वयें सांगेल देवाधिदेवो । <br>
तो सुरस पुढील अध्यावो । साधकां पहा हो परमार्थसिद्धि ॥ ७३६ ॥<br>
पव्हणियापरिस पाय‍उतारा । अबळीं उतरिजे भवसागरा ।<br>
तैसा साधकांलागीं सोपारा । उपाव पुढारा हरि सांगे ॥ ७३७ ॥<br>
सीतेचेनि कृपा पडिभारें । सेतु बांधिजे रामचंद्रे ।<br>
तेथ समुद्र तरतीं वानरें । जीं वनचरें अतिमंदें ॥ ७३८ ॥<br>
तेवीं उद्धवप्रश्नप्रीतीसीं । भवाब्धिसेतु ह्रुषीकेशीं ।<br>
बांधिला निजभक्तिउपायेंसीं । तेथ तरती आपैसीं भाविकें अबळें ॥ ७३९ ॥<br>
कृष्णभक्ति सेतुद्वारें । तरलीं जड मूढ पामरें । <br>
ते भक्ती सांगिजेल यादवेंद्रें । श्रोतां सादरें परिसावी ॥ ७४० ॥<br>
एका जनार्दना शरण । तेणें श्रोते सुप्रसन्न ।<br>
पुढील अध्यायाचें कथन । तेणें साधक जन तरतील ॥ ७४१ ॥<br>
सांडूनियां एकपण । एका जनार्दना शरण । <br>
सुगम साधे आत्मज्ञान । तें भक्तिसाधन हरि सांगे ॥ ७४२ ॥<br>
<b>इति श्रीमद्भागवते महापुराणे एकादशस्कंधे भगवदुद्धवसंवादे परमहंससंहितायां <br>
एकाकारटीकायां ‘परमार्थनिर्णयो’ नाम अष्टाविंशोऽध्यायः ॥ २८ ॥<br>
श्रीकृष्णार्पणमस्तु ॥ श्लोक ॥ ४४ ॥ ओव्या ॥ ७४२ ॥ </b></p><br>

<p style="text-align:right;margin-right:30px; font-size:1.3em;"><a href="/ebh/Ad28.pdf" target="_blank">Download PDF</a></p><br><br>
 </td></tr></table></body></html>

<! तपासले ०१-०६-२०१५ ! ><br>


